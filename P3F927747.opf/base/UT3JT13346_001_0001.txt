/!#$&')*,-./0123༄༅། །ཕྱག་ཆེན་སྨོན་ལམ་གྱི་འགྲེལ་པ་

ཀུན་གྱིས་གོ་བདེ་བ་ཞེས་བྱ་བ་ བཞུགས་སོ། ། ༄༅། །ནམ་མཁའ་དང་མཉམ་པའི་སེམས་ཅན་ཐམས་ཅད་རྣམ་མཁྱེན་སངས་རྒྱས་ཀྱི་གོ་འཕང་འཐོབ་པའི་ཆེད་དུ་ལམ་བཟང་པོ་ཕྱག་རྒྱ་ཆེན་པོའི་སྨོན་ལམ་ཉམས་སུ་ལེན་པར་བགྱིའོ་སྙམ་པའི་བསམ་པ་བྱང་ཆུབ་མཆོག་ཏུ་ཐུགས་བསྐྱེད་པ་དང་བཅས་གསལ་བཏབ་སྟེ་གསན་པར་གནང་བ་ཞུ། དེ་ལ་གང་ཞིག་གསན་པར་བྱ་བའི་ཆོས་ཀྱི་རིམ་པ་ནི་སྐབས་འདིར་ཀརྨ་པ་གསུམ་པ་རང་བྱུང་རྡོ་རྗེས་མཛད་པའི་ངེས་དོན་ཕྱག་རྒྱ་ཆེན་པོའི་སྨོན་ལམ་ཞེས་བྱ་བ་འདི་སྐབས་སུ་བབས་པའི་ཞུ་བར་བྱ་བའི་ཆོས་འདི་རེད། ༡ ཕྱག་ཆེན་གྱི་འགྲེལ་བཤད། སྤྱིར་བཏང་ཕྱག་རྒྱ་ཆེན་པོའི་འགྲེལ་བཤད་ལ་མཁས་པ་སོ་སོའི་འགྲེལ་ཚུལ་མ་འདྲ་བ་མང་པོ་ཡོད་རེད། སྤྱིར་བཏང་གི་མདོ་ལུགས་ཀྱི་ཕྱག་ཆེན་དང༌། སྔགས་ལུགས་ཀྱི་ཕྱག་ཆེན། འདི་འདྲས་བྱས་ནས་འགྲེལ་ལུགས་ཁུངས་གཏུགས་ས་འདྲ་པོ་རྣམ་པ་གཉིས་འདྲ་པོ་ཞིག་བཤད། དེའི་ཐོག་ལ་གཞི་ལམ་འབྲས་གསུམ་གྱི་རྣམ་གཞག་བཤད་ཡོང་དུས་ཐུན་མོང་མདོ་ལུགས་ཀྱི་ཐོག་ནས་འགྲེལ་པ་བཤད་སྟངས་ཤིག་དང༌། ཐུན་མོང་མ་ཡིན་པ་གཉིས་མེད་དུས་ཀྱི་འཁོར་ལོ་ལ་སྦྱར་ནས་ཟབ་མོ་ནང་གི་དོན་རྣམ་ཤེས་ཆེན་པོ་བྱས་སྟངས་ཤིག་བཅས། རྣམ་པ་གཉིས་འདྲ་པོ་ཞིག་ཡོད་པ་རེད་འདུག །ཡིན་ན་ཡང་ཐུན་མོང་བ་ལ་ཕྱག་རྒྱ་ཆེན་པོ་འདི་ཚིག་དང་དོན་གྱི་ཐོག་ནས་གདུལ་བྱ་ཐུན་མོང་དང༌། ཐུན་མོང་མ་ཡིན་པ་དང༌། རྒྱུ་དང༌། ཁམས་དང༌། དབང་པོ་དང༌། མོས་པ་དང་བསྟུན་ནས་བཤད་དགོས་པ་ཡོད་པ་ཡིན་དུས་ཐུན་མོང་གི་སྒོ་ནས་འདི་འདྲས་བཤད་ཡོང་དུས། རྩ་བ་ཆོས་ཐམས་ཅད་སྟོང་ཉིད་རྟོགས་པའི་ལྟ་བ་འདི། སྤྱིར་བཏང་གི་དབུ་མའི་སྐབས་ནས་བཤད་པའི་ཆོས་ཐམས་ཅད་སྟོང་པ་ཉིད་ལྟ་བ་གཏན་ལ་ཕབ་སྟངས་དང༌། ཕྱག་རྒྱ་ཆེན་པོའི་སྐབས་ནས་བཤད་པའི་སྟོང་པ་ཉིད་ཕབ་སྟངས་ལ་ཁྱད་པར་གང་ཡང་ཡོད་མ་རེད། ཡིན་ན་ཡང་སྟོང་པ་ཉིད་ཀྱི་ཆོས་ཐམས་ཅད་སྟོང་པ་ཉིད་གཏན་ལ་ཕ"$

བ་ཟེར་ནས་ངེས་དོན་མཐར་ཐུག་སྤྲོས་བྲལ་སྟོང་པ་ཉིད་གཏན་ལ་ཕབ་ཟིན་པའི་རྗེས་ལ། རྣལ་འབྱོར་པས་ནང་གི་ཉམས་སུ་མྱོང་བྱ་ལ་ཐུན་མོང་མ་ཡིན་པའི་མེད་དགག་སྟོང་ཉིད་ཀྱི་ཆ་རྐྱང་པ་ཙམ་མ་ཡིན་པའི་ཐུན་མོང་མ་ཡིན་པ་མ་ཡིན་དགག་གི་ཆ་ལ་དབུ་མ་གཞན་སྟོང་པ་དང༌། ཕྱག་རྒྱ་ཆེན་པོའི་ཐུན་མོང་མ་ཡིན་པའི་ལུགས་སྲོལ་ལ་རང་བཞིན་ལྷན་ཅིག་སྐྱེས་པའི་ཡེ་ཤེས་ཀྱི་འོད་གསལ་འདི་ཡེ་གདོད་མ་ནས་སེམས་ཅན་ཐམས་ཅད་ཀྱི་རྒྱུད་ལ་ལྷན་སྐྱེས་ཀྱི་ཚུལ་དུ་རང་ཆས་ཀྱི་ཚུལ་དུ་ཡོད་པ་དང༌། རང་ཆས་ཀྱི་ཚུལ་དུ་ཡོད་ན་ཡང་རང་རིག་ལ་བདག་ཏུ་འཁྲུལ་ནས་རང་སྣང་ལ་ཡུལ་དུ་འཁྲུལ་པ་དང༌། རང་རིག་ལ་བདག་ཏུ་འཁྲུལ་པའི་དབང་གིས་གཉུག་མ་ལྷན་ཅིག་སྐྱེས་པའི་ཡེ་ཤེས་རང་ཆས་སུ་ཡོད་ན་ཡང་ངོ་ཟིན་མ་ཐུབ་པ་ཡིན་པ་དང༌། ངོས་ཟིན་ན་ཡང་དེ་ལ་བརྟན་པ་ཐོབ་མ་ཐུབ། བརྟན་པ་མ་ཐོབ་པ་ལ་བརྟེན་ནས་ཕྱག་རྒྱ་ཆེན་པོ་ཁོ་རང་གཞུང་ནང་ནས་བཤད་བསྡད་ཡག་གི་ཁོ་རང་དངོས་གནས་དྲང་གནས་ཀྱི་ངེས་དོན་མཐར་ཐུག་འདིའི་སྟེང་ལ་བཙན་ས་ནས་མ་སོང་ན་ཡང་ཟིན་མ་ཐུབ་པའི་རྒྱུ་མཚན་དེ་འདྲ་ལ་བརྟེན་ནས་འབྱུང་བ་རེད་ཟེར་ནས། དང་པོ་འཁོར་བའི་འཁྲུལ་ཚུལ་ཐོག་ནས་ངོས་འཛིན་བྱེད་སྟངས་མ་འདྲ་བ་ཞིག་བཤད། བར་དུ་ལམ་ལ་གནད་དུ་སྨིན་ནས་ཉམས་སུ་བླངས་སྟངས་ཐོག་ནས་མ་འདྲ་བ་ཞིག་བཤད་ཡོང་དུས། དེ་ལ་བརྟེན་ནས་སྤྱིར་བཏང་མཐར་ཐུག་གི་འབྲས་བུ་འདིའི་མཐར་ཐུག་འདི་སྤྱིར་བཏང་གི་ཆོས་ཉིད་ཀྱི་གནས་ལུགས་དང༌། དོན་དམ་པའི་བདེན་པ་འདི་ལས་ཁྱད་པར་གང་ཡང་ཡོད་མ་རེད། དོན་དམ་ཁོ་རང་ངོ་ནས་ཁྱད་པར་ཡོད་མ་རེད་དེ། དོན་དམ་པ་གཏན་ལ་ཕབ་ཡོང་དུས་ཕབ་སྟངས་ཀྱིས་ལམ་གྱི་རིམ་པ་རྒྱ་ཆེན་པོ་ཞིག་ཡོད་པ་ཡིན་དུས་འབྲས་བུ་ཁོ་རང་ཐོག་ནས་ཀྱང་ཁྱད་པར་ཆེན་པོ་ཞིག་འདི་འདྲས་བཤད་བསྡད་པ་རེད་འདུག ། འདི་འདྲ་ཡིན་དུས་ཕྱག་རྒྱ་ཆེན་པོ་ཟེར་ཡག་གི་ཚིག་གི་འགྲེལ་བཤད་འདི། ཕྱག་རྒྱ་ཆེན་པོ་ཟེར་ཡོང་དུས་ང་རང་ཚོ་རྒྱལ་པོ་ཆེན་པོས་རང་གི་འབངས་ལ།

དཀའ་ག་རེ་བསྒོས་པའི་བྱ་བ་འདི་སྒྲུབ་པར་བྱེད་པ་ལ་རྒྱལ་པོས་བཀའ་ཤོག་བྱས། བཀའ་ཤོག་གི་འོག་ལ་རྒྱལ་པོས་དོན་གྲུབ་རྒྱབ་ནས། རྒྱ་རྒྱབ་ནས་བཀའ་འདི་མར་འབངས་ལ་བཏང་ཡོང་དུས་འབངས་ཀྱིས་ཇི་བཞིན་དུ་རྒྱལ་པོའི་བཀའ་འདི་ལས་མི་འདའ་བར་རྒྱལ་པོའི་རྒྱ་འདི་ལས་ཕར་མི་འདའ་བར་བྱས་ནས། ནང་དོན་ག་རེ་ཡོད་པ་འདི་ཁས་ལེན་བྱེད་དགོས་ཀྱི་ཡོད་རེད། ལས་ཀ་འདི་སྒྲུབ་དགོས་ཀྱི་ཡོད་རེད། འདིའི་དཔེ་འདི་སྦྱར་ཡོང་དུས། ད་ལྟ་འཁོར་འདས་ཀྱི་ཆོས་ཐམས་ཅད་གཉུག་མ་ལྷན་ཅིག་སྐྱེས་པའི་ཡེ་ཤེས་འདི་ཡི་དབྱིངས་ལས་མ་འདའ་བའམ་འདིའི་ངང་དུ་ཡོད་པ་རེད། དེ་ལས་ཕར་འདའ་བ་མེད་པ་དང༌། དེ་ལས་ཕར་མ་འདའ་བའམ་འདིའི་ནང་དུ་ཡོད་པ་དང༌། དེ་ལས་ཕར་འདའ་ས་མེད་པའི་ཆ་ནས་ཕྱག་རྒྱ་ཞེས་རྒྱ་འདི་འདྲས་འབྱུང་བ་རེད། ཕྱག་འདི་སྤྱིར་བཏང་གི་ཟུར་ཚིག་གི་ཚིག་རེད། སྤྱིར་བཏང་སཾསྐྲིཏའི་སྐད་ནང་ལ་ཡོད་མ་རེད། དེ་འདྲ་ཡིན་དུས། ཆེན་པོ་ཟེར་ཡག་འདི་གང་ལྟར་དེ་ལས་ལྷག་པ་མེད་པ། འཁོར་བ་དང་མྱ་ངན་ལས་འདས་པའི་ཆོས་གང་འདྲ་ཞིག་ཡིན་པ་ཡིན་ན་ཡང༌། གང་ལྟར་ནང་གཉུག་མ་ལྷན་ཅིག་སྐྱེས་པའི་ཡེ་ཤེས་འདིའི་ངང་ལས་ཕར་མ་འདའ་བའམ་འདིའི་ནང་ལ་ཡོད་བསྡད་པ་ཡིན་པ་སོང་ཙང་ཆེན་པོ་ཟེར་ཡག་འདི་རྫོགས་ཆེན་སྐབས་ལ་སྤྱིར་བཏང་གི་ཀུན་ཏུ་བཟང་པོའི་འགྲེལ་བཤད་བཤད་སྟངས་འདི་ཚོ་ཕལ་ཆེ་བ་གཅིག་པ་འདྲ་པོ་ཡོད་རེད། འདི་འདྲ་ཡིན་དུས་ཕྱག་རྒྱ་ཆེན་པོ་ཟེར་བའི་ཚིག་གི་འགྲེལ་བཤད་འདི་འདྲ་ཡོང་གི་ཡོད་རེད། དོན་དག་འདི་གཞིའི་ཕྱག་རྒྱ་ཆེན་པོ། ལམ་གྱི་ཕྱག་རྒྱ་ཆེན་པོ། འབྲས་བུའི་ཕྱག་རྒྱ་ཆེན་པོ་ཟེར་ནས་གཞི་ལམ་འབྲས་བུ་གསུམ་དུ་སྦྱར་ནས་བཤད་དགོས་ཀྱི་ཡོད་རེད། དེ་ཡིན་དུས་ཁོ་རང་འོག་ལ་འབྱུང་འགྱུར་གྱི་ཆ་ནས་ཡོང་གི་ཡོད་རེད། འདི་ཡིན་དུས་ད་ལྟ་དམིགས་བསལ་འགྲེལ་བཤད་མི་དགོས་པ་བྱས། སྨོན་ལམ་ཟེར་ཡག་འདི་སྤྱིར་བཏང་གི་སྨོན་ལམ་རྒྱབ་ཡག་རེད།

བདག་དང་གཞན་ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་ཕྱག་རྒྱ་ཆེན་པོའི་གནས་ལུགས་ཇི་ལྟ་བ་བཞིན་དུ་རྟོགས་ནས་ཕྱག་རྒྱ་ཆེན་པོའི་ནང་ནས་བཤད་བསྡད་ཡག་གི་ཐོབ་བྱ་འབྲས་བུ་གང་ཡིན་པ་མ་ནོར་བ་དང་མ་འཁྲུལ་པ། ངེས་དོན་ཉམས་སུ་ལེན་པའི་ཐོག་ནས་ཁོ་རང་འབྲས་བུ་འདི་ལྟ་བུ་ཞིག་ཐོབ་ཡག་ལ་སྨོན་ལམ་རྒྱབ་པས་ན་སྨོན་ལམ་ཞེས་ལབ་པ་རེད། དེ་ཡང་འབྲི་གུང་གི་ཕྱག་ཆེན་ལྔ་ལྡན་གྱི་ནང་ལ། ཚོགས་གཉིས་ཡིད་བཞིན་གྱི་ནོར་བུ་ལ། ། སྨོན་ལམ་གྱིས་བྱི་དོར་མ་བྱས་ན། ། དགོས་འདོད་ཀྱི་འབྲས་བུ་མི་འབྱུང་བས། ། རྗེས་བསྔོ་བ་འདི་ལ་ནན་ཏན་མཛོད། ། ཅེས་གསུངས་པ་ནང་བཞིན་གྱི་སྨོན་ལམ་ཟེར་ཡག་འདི་བསོད་ནམས་ཀྱི་ཚོགས་དང་ཡེ་ཤེས་ཀྱི་ཚོགས་གཉིས་བསགས་ན་ཡང༌། དེ་ལ་སྨོན་ལམ་ཞིག་མ་རྒྱབ་ན་ཕར་ཕྱིན་སྐབས་ནས་བཤད་པའི་འཕྲིན་ལས་ཀྱི་འཇུག་པ་ཉི་ཤུ་རྩ་བདུན་ཞེས་ཆོས་སྐུ་སྐབས་ནས་བཤད་ཀྱི་ཡོད་རེད། འདི་ཡིན་པའི་སྐབས་སུ་ཆོས་སྐུའི་སྐབས་ནས་བཤད་བསྡད་ཡའི་ཕར་ཕྱིན་གྱི་འཕྲིན་ལས་ཉི་ཤུ་རྩ་བདུན། འཐོབ་བྱ་འཕྲིན་ལས་ཀྱི་འཇུག་པ་ཉི་ཤུ་རྩ་བདུན་ཐོབ་ཡག་ལ་དཀའ་ལས་ཁག་པོ་ཡོད་པ་རེད་འདུག །འདི་འདྲ་ཡིན་དུས་སྨོན་ལམ་འདི་མཐུ་བཙན་པ་ཡིན་པ་དང༌། སྨོན་ལམ་འདི་རྟེན་འབྲེལ་གྱི་དབང་གིས་ཆོས་ཉིད་ཀྱི་ནུས་པ་རང་ཆས་སུ་གྲུབ་བསྡད་པ་ཡིན་དུས། སྨོན་ལམ་གལ་ཆེན་པོ་ཡིན་དུས་ཕྱག་རྒྱ་ཆེན་པོའི་སྨོན་ལམ་ཟེར་ནས་ཐ་སྙད་སྦྱར་དགོས་པ་རེད་འདུག །བཞུགས་སོ། ། ཀ སྨོན་ལམ་འགྲུབ་ཕྱིར་ཡུལ་ཁྱད་འཕགས་ལ་རྣམས་དཔང་པོར་གསོལ་བ། ན་མོ་གུ་རུ། བླ་མ་ལ་ཕྱག་འཚལ་ལོ། ། བླ་མ་རྣམས་དང་ཡི་དམ་དཀྱིལ་འཁོར་ལྷ། ། ཕྱོགས་བཅུ་དུས་གསུམ་རྒྱལ་བ་སྲས་དང་བཅས། ། བདག་ལ་བརྩེར་དགོངས་བདག་གི་སྨོན་ལམ་རྣམས། ། ཇི་བཞིན་འགྲུབ་པའི་མཐུན་འགྱུར་བྱིན་རླབས་མཛོད། ། ༡ ཕྱི་ནང་གསང་བའི་སྐྱབས་འགྲོ། བླ་མ་རྣམས་དང་ཞེས་པ་དེ། འདི་དང་པོ་དེ་ལ་དྲན་གསོ་འདྲ་པོ་ཞིག་བྱས་པ་རེད།

དྲན་གསོ་བྱེད་ཡོང་དུས་དང་པོ་དེ་ལ་སྤྱིར་བཏང་ཐུན་མོང་ལ་ཕྱིའི་སྐྱབས་འགྲོ། ནང་གི་སྐྱབས་འགྲོ། དེ་ཁོ་ན་ཉིད་ཀྱི་སྐྱབས་འགྲོ་ཟེར་ནས་སྐྱབས་འགྲོ་ལ་གསུམ་ཡོང་གི་ཡོད་རེད། ཕྱིའི་སྐྱབས་འགྲོ་དེ་ལ་ལམ་སྟོན་པ་པོ་སངས་རྒྱས། ལམ་དུ་འགྱུར་བ་དམ་པའི་ཆོས། ལམ་སྒྲུབ་པའི་གྲོགས་དགེ་འདུན་ཟེར་ནས་དཀོན་མཆོག་རིན་པོ་ཆེ་རྣམ་པ་གསུམ་ཐུན་མོང་བ་ནང་པ་སངས་རྒྱས་པ་ཡིན་ནས་བཟུང་སྟེ་སྐྱབས་གནས་དཀོན་མཆོག་གསུམ་པོ་སྐྱབས་གནས་མཐར་ཐུག་ཏུ་ཁས་ལེན་ནས་དེ་ལས་གཞན་པའི་སྐྱབས་གནས་མེད་པར་སྨྲ་བའི་ལུགས་སྲོལ་འགོ་བཙུགས་ནས་བཟུང་སྟེ་གསང་སྔགས་རྡོ་རྗེ་ཐེག་པའི་བར་ལ་ཐམས་ཅད་ཀྱིས་ཕྱིའི་སྐྱབས་འགྲོ་ཁས་ལེན་སྟངས་དེ་ལ་གཅིག་པ་གཅིག་ཀྱང་ཆགས་བསྡད་ཡོད་རེད། དེ་ནས་ནང་གི་སྐྱབས་འགྲོ་ལ་སླེབས་ཡོང་དུས་ནང་གི་སྐྱབས་འགྲོའི་ཐོག་ལ་སྔགས་དང་འབྲེལ་ཡོང་དུས་བླ་མ་དང༌། ཡི་དམ་དང༌། མཁའ་འགྲོའམ་བླ་མ་ཡི་དམ་ཆོས་སྐྱོང་ཟེར་ན་ཡང་འགྲིག་གི་ཡོད་རེད། གང་ལྟར་ནང་གི་སྐྱབས་འགྲོ་ཟེར་ནས་འདི་འདྲ་བཞག་གི་ཡོད་རེད། དེ་ནས་གསང་བའི་སྐྱབས་འགྲོ་བཞག་ཡོང་དུས་རྩ་དང༌། རླུང་དང༌། ཐིག་ལེ་གསུམ་ལ་བཤད་ཡོང་གི་ཡོད་རེད། དེ་ཡང་རྩ་དག་པ་སྐུ། རླུང་དག་པ་གསུང༌། ཐིག་ལེ་དག་པ་ཐུགས་ཀྱི་དཀྱིལ་འཁོར་བཤད་ནས། གང་ལྟར་རྩ་རླུང་ཐིག་ལེ་གསུམ་པོ་འདི། དག་ཡོང་དུས་སྐུ་གསུང་ཐུགས་ཀྱི་རོལ་པ་འདི་བཤད་ནས། རྩ་དང་རླུང་དང་ཐིག་ལེ་གསུམ་གྱི་གནད་དང་འབྲེལ་ཡོང་དུས་སྐུ་གསུམ་གྱི་རོལ་པ་ཆ་ཚང་ཞིག་བཤད་བསྡད་ཡོད་རེད། འོ་དེ་ཁོ་ན་ཉིད་ཀྱི་སྐྱབས་འགྲོ་ཟེར་ནའང་འགྲིག་གི་འདུག །གསང་བའི་སྐྱབས་འགྲོ་ཟེར་ནས་ཀྱང་བཤད་ཀྱི་ཡོད་རེད། དེའི་ནང་ནས་དེའི་སྐབས་ལ་གཙོ་བོ་འདི། བླ་མ་རྣམས་དང་ཞེས་བཤད་ཡོང་དུས་ནང་གི་སྐྱབས་འགྲོ་ཐུན་མོང་བ་བཤད་ཡོང་གི་ཡོད་རེད། ཡིན་ན་ཡང་ནང་གི་སྐྱབས་འགྲོ་ནང་ལོག་ལ་ཕྱིའི་སྐྱབས་འགྲོ་ཚང་དགོས་ཀྱི་ཡོད་པ་བཤད་ཡོང་གི་ཡོད་རེད་མ་གཏོགས་ཡང་ཕྱིའི་སྐྱབས་འགྲོ་དང་ནང་གི་སྐྱབས་འགྲོ་དེ་སོ་སོ་བའམ་ཐ་དད་པའི་ཆོས་ལ་བསམ་བློ་བཏང་ན་མི་འགྲིག་པ་རེད།

སྤྱིར་བཏང་གི་ལྡོག་པའི་ཆ་ནས་ཐ་དད་ཡོང་གི་རེད་དེ། ཡིན་ན་ཡང་ཉམས་སུ་ལེན་ཡོང་དུས་བླ་མ་རྣམས་དང་ཟེར་བའི་སྐབས་སུ་བླ་མའི་ནང་ལ་སངས་རྒྱས་དང༌། ཆོས་དང༌། དགེ་འདུན་གསུམ་ཀ་ཚང་དགོས་ཀྱི་ཡོད་རེད། དཀོན་མཆོག་གསུམ་པོ་སྐྱབས་གནས་མཐར་ཐུག་རྣམས་ཀྱི་རང་བཞིན་འདི་བླ་མའི་ནང་ལ་ཚང་དགོས་ཀྱི་ཡིན་པ་རེད། དེ་འདྲ་ཡིན་དུས་བླ་མ་རྣམས་དང་ཞེས་མང་ཚིག་གིས་སྒྲ་སྦྱར་ཡོང་དུས་རང་ལ་ཆོས་དངོས་སུ་སེམས་དོན་མན་ངག་ཁ་ཐུག་ལ་བསྟན་མཁན་དེ་ལ་རྩ་བའི་བླ་མ་ཞེས་ལབ་པ་རེད། ༢ མཚོན་བྱེད་ཀུན་རྫོབ་ཀྱི་བླ་མ། ཆོས་བྱིན་རླབས་དང་འབྲེལ་བ་ཡོད་པ་འདི་ལ་བརྒྱུད་པའི་བླ་མ་ཞེས་ལབ་པ་རེད། དེའི་ནང་ནས་གཙོ་བོ་འདི་སྐབས་ལ་རྩ་བའི་བླ་མ་ལ་བཞག་དགོས་ཀྱི་ཡོད་རེད་དེ། དེའི་ཞོར་ལ་དྲིན་དང་ལྡན་པའི་དངོས་བརྒྱུད་ཀྱི་བླ་མ་ཡོངས་རྫོགས་ལ་གོ་ཡོང་དུས་བླ་མ་རྣམས་དང་ཞེས་ལབ་པ་རེད། མཚོན་བྱ་དོན་དམ་པའི་བླ་མ་དེ་ཡང་མཚོན་བྱེད་ཀུན་རྫོབ་ཀྱི་བླ་མ་ལ་བརྟེན་ནས་འགྲོ་དགོས་ཀྱི་ཡོད་པ་ཡིན་པ་རེད། དེ་ཡང་ང་རང་ཚོ་སྤྱིར་བཏང་ཐུན་མོང་དུ་བླ་མ་བསྟེན་ཟེར་ཡག་འདི་དགེ་བའི་བཤེས་གཉེན་ལ་བསྟེན་ནས་དགེ་བའི་བཤེས་གཉེན་ལས་དམ་པའི་གདམས་ངག་ཐོབ། ཐུན་མོང་མ་ཡིན་པའི་གདམས་ངག་ཐོབ་ནས་འདི་ཉམས་སུ་ལེན་ནས་མཐར་ཐུག་གི་འབྲས་བུ་མཚོན་བྱ་དོན་གྱི་བླ་མ་འདི་མཇལ་བའམ་མཚོན་བྱ་དོན་གྱི་བླ་མ་དེ་ཐོབ་ཐུབ་དགོས་ཀྱི་ཡོད་རེད། དེ་འདྲ་ཡིན་དུས་མཚོན་བྱ་དོན་གྱི་བླ་མ་ཞེས་བྱ་བ་དེ་ཡང་མཚོན་བྱེད་ཀུན་རྫོབ་ཀྱི་བླ་མ། ང་རང་ཚོ་སྤྱིར་བཏང་སོ་སོ་སྐྱེ་བོའི་དགེ་བའི་བཤེས་གཉེན་དང༌། ས་ཆེན་པོ་ལ་གནས་པའི་དགེ་བའི་བཤེས་གཉེན། སངས་རྒྱས་སྤྲུལ་པའི་སྐུའི་དགེ་བའི་བཤེས་གཉེན་ཞེས་དགེ་བའི་བཤེས་གཉེན་གྱི་རྣམ་གྲངས་མང་པོ་བཤད་ཀྱི་ཡོད་རེད་དེ། དང་པོ་ང་རང་ཚོ་ལས་དང་པོ་པའི་ཆོས་ཉམས་ལེན་བྱེད་མཁན་ལ་སོ་སོ་སྐྱེ་བོའི་དགེ་བའི་བཤེས་གཉེན་དེ་གལ་ཆེ་ཤོས་ཡིན་པ་རེད།

སོ་སོ་སྐྱེ་བོའི་དགེ་བའི་བཤེས་གཉེན་ལ་བསྟེན་ནས་ལམ་གྱི་རིམ་པ་ཉམས་སུ་ལེན་ཡོང་དུས། རིམ་པས་རིམ་པས་དགེ་བའི་བཤེས་གཉེན་ས་ཆེན་པོ་ལ་གནས་པ་དང༌། དགེ་བའི་བཤེས་གཉེན་སངས་རྒྱས་སྤྲུལ་པའི་སྐུ་དེ་མཇལ་ཐུབ་ཀྱི་ཡོད་པ་ཡིན་དུས། དང་པོ་བླ་མ་དེ་སོ་སོ་སྐྱེ་བོའི་བླ་མའམ་སོ་སོ་སྐྱེ་བོའི་དགེ་བའི་བཤེས་གཉེན་མཇལ་དགོས་ཀྱི་ཡོད་རེད། དེ་ཡང་སོ་སོ་སྐྱེ་བོའི་དགེ་བའི་བཤེས་གཉེན་ནམ་སོ་སོ་སྐྱེ་བོའི་བླ་མ་དེ་ལ་བསྟེན་ནས་སྣང་བ་བརྡ་ཡི་བླ་མ་ཟེར་བའི་སྐབས་སུ་སློབ་སྦྱོང་ངམ། ཉམས་ལེན་བྱེད་ཡོང་དུས་གཟུགས་སྒྲ་དྲི་རོ་རེག་བྱ་ལ་སོགས་པ་ཕྱིའི་སྣང་ཚུལ་ག་རེ་ཡོད་པ་དེ་ཕྱིའི་རྟེན་འབྲེལ་གྱི་སྣང་བ་ག་རེ་ཡོད་པ་ཐམས་ཅད་ཕྱིའི་རྟེན་འབྲེལ་གྱི་ལོག་པར་སྣང་བ་ག་རེ་ཤར་ཡོད་པ་དེ་ཐམས་ཅད་བླ་མའི་ངོ་བོ་ལ་ཤར་བ་རེད། བླ་མའི་ངོ་བོར་ཤར་ཟེར་བའི་རྒྱུ་མཚན་ག་རེ་རེད་ཟེར་ན། དེ་ལ་བརྟེན་ནས་ཕྱིའི་ཀུན་རྫོབ་ཀྱི་བརྡ་དང༌། ཕྱིའི་ཀུན་རྫོབ་ཀྱི་སྣང་ཚུལ་དང༌། ཕྱིའི་ཀུན་རྫོབ་ཀྱི་མཐོང་ཚུལ་ག་རེ་ཡོད་པ་ཉམས་ལེན་གྱི་གྲོགས་ལ་སླེབས་ནས་ཉམས་ལེན་ཡར་གོང་འཕེལ་འགྲོ་ཡག་དང༌། ཉམས་ལེན་གྱི་གྲོགས་ལ་སླེབས་ཡོང་དུས་ཁོས་དགེ་བའི་བཤེས་གཉེན་གྱི་བྱ་བ་ཐམས་ཅད་བྱེད་ཐུབ་ཀྱི་ཡོད་རེད། དེ་ལ་བརྟེན་ནས་སྣང་ཚུལ་ཕྱིའི་བརྡ་དང༌། ཐབས་དང༌། མན་ངག་ལ་སོགས་པ་དང༌། ག་རེ་ཡིན་ན་ཡང་ཐམས་ཅད་སོ་སོ་ལ་སེམས་དོན་གྱི་མན་ངག་དེ་གོང་འཕེལ་འགྲོ་ཡག་ལ་ཐམས་ཅད་ཀྱི་བྱ་བ་གཅིག་པ་བྱེད་པའི་ཆ་ནས་སྣང་བ་བརྡ་ཡི་བླ་མ་ཟེར་ཡག་དེ་ཀུན་རྫོབ་ཀྱི་གཟུགས་སྒྲ་དྲི་རོ་རེག་བྱ་ལ་སོགས་པ་ཟེར་ན་ཡང་འགྲིག་གི་འདུག །གང་ལྟར་རེག་ཚོར་དང༌། རིག་པ་དང༌། དབང་ཤེས་དྲུག་གི་ཡུལ་དུ་གྱུར་པའམ། གང་ལྟར་ཚོགས་དྲུག་གི་ཤེས་པའི་ཡུལ་དུ་གྱུར་པའི་ཡུལ་དྲུག་ལ་སོགས་པ་ཐམས་ཅད་དེ་ཡང་སྣང་བ་བརྡ་ཡི་བླ་མའི་ནང་ལ་ཡོང་གི་ཡོད་རེད།

སྣང་ཚུལ་ཀུན་རྫོབ་ཀྱི་ཆོས་འདིའི་གནས་ལུགས་དོན་དམ་པ་དེ་མ་ནོར་བ་ཞིག་ལ་རབ་ཏུ་རྟོགས་ཡོང་དུས། དེ་ཡི་སྟེང་ནས་མཚོན་བྱ་དོན་དམ་པ་རྟོགས་ཐུབ་ཀྱི་ཡོད་རེད། ༣ མཚོན་བྱ་དོན་དམ་གྱི་བླ་མ། མཚོན་བྱ་དོན་དམ་པའི་བླ་མ་ཟེར་ཡག་དེ་མཚོན་བྱ་དོན་དམ་གྱི་བླ་མ་དེ་རང་སོ་སོ་སོ་སོ་སྐྱེ་བོ་ཐམས་ཅད་ཀྱི་རྒྱུད་ལ་ཡེ་གདོད་མ་ནས་ལྷན་སྐྱེས་ཀྱི་ཚུལ་དུ་སེམས་ཀྱི་རང་བཞིན་ལ་ཁྱབ་བསྡད་པ་དང༌། སེམས་ཀྱི་རང་བཞིན་ལ་ཡོད་བསྡད་པ། དེ་འདྲའི་སེམས་ཀྱི་རང་བཞིན་ལ་ཡོད་པ་དང༌། སེམས་ཀྱི་རང་བཞིན་ལ་ཁྱབ་བསྡད་པ་དེ་འཁོར་འདས་ཀྱི་ཆོས་ཐམས་ཅད་ལ་ཡོད་བསྡད་ཡག་དེ་ངོ་ཤེས་ན་མཚོན་བྱ་དོན་དམ་གྱི་བླ་མ་ཡིན་པ་དང༌། ངོ་མ་ཤེས་པ་ཡིན་དུས་གང་ལྟར་རང་སྣང་དང་རང་རིག་ལ་བདག་ཏུ་འཁྲུལ་པ་དང༌། དེ་ནས་ཡུལ་དུ་འཁྲུལ་ནས་འཁོར་བ་ལ་འཁྲུལ་ཚུལ་འདི་ཡོང་གི་ཡོད་རེད། དེ་འདྲ་ཡིན་དུས་བླ་མ་ཟེར་ཡག་དེ་ལ་ཀུན་རྫོབ་དང་དོན་དམ་པའི་སྒྲ་བཤད་གཉིས་རྒྱབ་དགོས་ཀྱི་ཡོད་རེད། བླ་མ་རྣམས་དང་བྱས། ༤ ཡི་དམ་དཀྱིལ་འཁོར་ལྷ། ཡི་དམ་ཟེར་ཡག་དེ་སྔགས་ཀྱི་སྐབས་ལ་རང་གི་བསྟན་བྱ་ཐུན་མོང་མ་ཡིན་པའི་བརྡ་དང༌། ཐབས་དང༌། མན་ངག་ལ་སོགས་པ་འདིའི་ནང་ཏིང་ངེ་འཛིན་གྱི་སྒོམ་པ་དང༌། ལྷའི་གསལ་སྣང་མ་བྲལ་བའི་ཐོག་ནས་སེམས་དོན་གྱི་མན་ངག་དེ་སེམས་དོན་གྱི་ཉམས་ལེན་གོང་འཕེལ་དུ་འགྲོ་ཐུབ་ཡག་གི་གྲོགས་བྱེད་མཁན་དེ་ལ་ཡི་དམ་ཞེས་ལབ་པ་རེད་འདུག །ཚིག་གིས་སྒྲ་བཤད་ཐོག་ནས་བཤད་ཡོང་དུས། ཡི་དམ་དེ་ལ་ཡང་སྤྱིར་བཏང་གི་མང་པོ་ཡོད་པ་རེད། 

ཡི་དམ་དཀྱིལ་འཁོར་ལྷའི་དཀྱིལ་འཁོར་ཟེར་ཡག་དེ་སྤྱིར་བཏང་གི་སྔགས་ཀྱི་ནང་ལ་ཡང་དེ་ཉིད་བཅུ་ཟེར་ཡག་ཅིག་ཡོང་གི་ཡོད་རེད། དེ་ཉིད་བཅུའི་ནང་མཚན་ནང་ལ་གཙོ་བོ་འདི་ལྷའི་དཀྱིལ་འཁོར་ཟེར་ནས་བཤད་བསྡད་ཀྱི་ཡོད་རེད། གཙོ་བོ་འདི་ནང་གི་རང་བྱུང་འོད་གསལ་གྱི་ཡེ་ཤེས་དེ་ལ་ལམ་འབྲས་བུ་དང་བཅས་པའི་འཁོར་གྱིས་བསྐོར་བསྡད་པ་འདི་ལ་དཀྱིལ་འཁོར་ཟེར་ནས་སྔགས་ཀྱི་སྐབས་ལ་སྒྲ་བཤད་འདི་འདྲ་ཡོང་གི་ཡོད་རེད། འདི་འདྲ་ཡིན་དུས་དཀྱིལ་འཁོར་ཟེར་ཡག་འདི་ཀུན་རྫོབ་སྐབས་ལ། དང་པོ་རང་གི་ལྷ་བསྒྲུབ། དེ་ནས་ལྷ་འདི་བསྒྲུབས་ཡོང་དུས་གནས་ལུགས་ཀྱི་སྟེང་ལ་སླེབས་ཡོང་དུས་ལྷ་འདིའི་གནས་ལུགས་དང༌། རང་གི་གནས་ཚུལ་གཉིས་པོ་འདི་དབྱེ་བ་མེད་པར་རྟོགས་ཡོང་དུས་རང་ལྷ་འདིའི་ངོ་བོ་ཡིན་པར་རྟོགས། དེ་འདྲ་རྟོགས་ཡོང་དུས་རང་གི་རྒྱུད་ལ་ཡོད་པའི་རང་བྱུང་འོད་གསལ་གྱི་ལྷན་སྐྱེས་ཀྱི་ཡེ་ཤེས་དེ་ལ་ལམ་འབྲས་བུ་དང་བཅས་པའི་ཆོས་ཐམས་ཅད་འཁོར་གྱིས་བསྐོར་བསྡད་པ་དེ་ཡེ་གདོད་མ་ནས་འཁོར་གྱིས་བསྐོར་བསྡད་པ་དེ་རང་གི་མངོན་དུ་འགྱུར་བ་ཡིན་པ་རེད། དེ་འདྲའི་བརྡ་དང༌། ཐབས་དང༌། མན་ངག་ལ་སོགས་པ་རིམ་པས་ཡོང་ཐུབ་ཡག་གི་གཞི་འདྲ་པོ་དེ་དཀྱིལ་འཁོར་ཞེས་ལབ་པ་རེད་འདུག །ཡི་དམ་དཀྱིལ་འཁོར་ལྷ། ལྷ་ལ་མང་པོ་ཡོད་རེད། དཀྱིལ་འཁོར་ལྷ་ཞེས། ལྷ་ཟེར་བའི་དེ་སྐབས་ལའང་མཁའ་འགྲོ་དང་ཆོས་སྐྱོང་ལ་སོགས་པ་ག་རེ་བསྡུས་ན་ཡང་བསྡུས་ཀྱི་ཡོད་ས་རེད། རྩ་བ་གསུམ་ཆ་ཚང་འདི་ནང་ལ་ཡོང་གི་ཡོད་རེད། ༥ དུས་གསུམ་དུས་མེད་དུ་རྟོགས་དགོས་པ། ཕྱོགས་བཅུ་དུས་གསུམ་རྒྱལ་བ་སྲས་དང་བཅས། །ཕྱོགས་བཅུ་ན་བཞུགས་པ་དང༌། དུས་གསུམ་ན་བཞུགས་པའི་རྒྱལ་བ་སྲས་དང་བཅས་པ་ཐམས་ཅད་ང་རང་ཚོ་ལས་དང་པོ་པ་ལ་སྤྱིར་བཏང་གི་དོན་དམ་ལ་ཕྱོགས་མེད་པ་རྟོགས་དགོས་པ་རེད། དུས་གསུམ་དེ་ཡང་དུས་མེད་པར་རྟོགས་དགོས་པ་རེད། དུས་གསུམ་གྱི་འདུ་ཤེས་དང༌།

དུས་གསུམ་དུ་ཞེན་པའི་བློ་ཡོད་ན་མི་འགྲིག་པ་རེད། ཕྱོགས་ཀྱང་ཕྱོགས་བཞི་དང༌། ཕྱོགས་བཅུ་ལ་སོགས་པའི་རྣམ་གྲངས་ལ་བརྩིས་བྱས་ན་མི་འགྲིག་པ་རེད་དེ། ལས་དང་པོ་པ་ལ་ཉམས་ལེན་སླ་ཐབས་ལ་དགོངས་ནས་ཕྱོགས་བཅུར་གྲངས་བཞག །དུས་ལ་དུས་གསུམ་གྱི་རྣམ་པར་བཞག་ནས་ཕྱོགས་བཅུ་ན་བཞུགས་པའི་རྒྱལ་བ་སྲས་དང་བཅས་པ་ཟེར་ཡག་འདྲ་པོ། དུས་གསུམ་ན་བཞུགས་པའི་རྒྱལ་བ་སྲས་དང་བཅས་པ་ཟེར་ཡག་འདི་རྣམ་གྲངས་ཐོག་ནས་འདི་འདྲ་བཞག་དགོས་ཡག་རྒྱུ་མཚན་འདི། ལས་དང་པོ་པ་ལ་དགོངས་ནས་གསུངས་པ་ཡིན་པ་རེད། དོན་དམ་པ་ལ་དུས་གསུམ་འདི་ཡང་དུས་མེད་པར་རྟོགས་དགོས་པ་འདི་གལ་ཆེན་པོ་ཡིན་པ་རེད་འདུག །ཕྱོགས་བཅུ་དུས་གསུམ་རྒྱལ་བ་སྲས་དང་བཅས། །རྒྱལ་བ་དུས་གསུམ་གྱི་རྒྱལ་བ་དང༌། དེའི་སྲས་བྱང་ཆུབ་སེམས་དཔའ་སྲས་གཙོ་བོ་འདི་སྐབས་ལ་ཐེག་ཆེན་གྱི་བྱང་སེམས་བཞག་དགོས་པ་རེད། སྤྱིར་བཏང་སྐུའི་སྲས་དང༌། གསུང་གི་སྲས་དང༌། ཐུགས་ཀྱི་སྲས་ཞེས་མང་པོ་ཡོང་གི་ཡོད་རེད། དེའི་ནང་ནས་ཀྱང་གཙོ་བོ་ཐུགས་ལས་སྐྱེས་པའི་སྲས་བྱང་ཆུབ་སེམས་དཔའ། བྱང་ཆུབ་སེམས་དཔའ་དེ་ཡང་དེ་ནས་སོ་སྐྱེ་བྱང་སེམས་དང༌། འཕགས་པའི་བྱང་སེམས་ཡོངས་རྫོགས་ལ་གོ་དགོས་ཡག་རེད་བཞག ། སྨོན་འཇུག་གི་དབྱེ་བ། སྨོན་འཇུག་གི་ཁྱད་པར་བཤད་ཡོང་དུས། སྤྱིར་སེམས་ཅན་ཐམས་ཅད་སངས་རྒྱས་ཀྱི་གོ་འཕང་བཀོད་ཡག་འབྲས་བུ་ལ་ཁས་བླངས་པ་དང༌། འདིའི་ཆེད་དུ་རྒྱུ་ཉམས་སུ་བླང་ཡག་འདི་སྨོན་འཇུག་གི་དབྱེ་བ་བཤད་ཡོང་དུས་སོ་སྐྱེའི་བྱང་སེམས་བཤད་ཀྱི་ཡོད་རེད། ཡིན་ན་ཡང་དོན་དམ་པའི་བྱང་ཆུབ་སེམས་དང༌། ཀུན་རྫོབ་བྱང་ཆུབ་སེམས་གཉིས་ལྷན་ཅིག་ཏུ་རྟོགས་ཡོང་བ་འདི་འཕགས་པའི་བྱང་སེམས་ཀྱི་བཤད་ཡོང་གི་ཡོད་པ་ཡིན་དུས། གཉིས་ཀ་ཡང་འདི་ནང་ལ་བསྡུས་དགོས་ཀྱི་ཡོད་ས་རེད། སྲས་དང་བཅས་པ་དང༌། འདི་ཐམས་ཅད་བླ་མ་དང༌། ཡི་དམ་དཀྱིལ་འཁོར་ཡོངས་ཀྱི་ལྷ། ཕྱོགས་བཅུ་དུས་གསུམ་ན་བཞུགས་པའི་རྒྱལ་བ་སྲས་དང་བཅས་པ་ཐམས་ཅད་ཀྱི་བདག་ལ་ཐུགས་བརྩེ་བ་ཆེན་པོས་དགོངས་ཞེས་ལབ་པ་རེད།

བདག་ལ་བརྩེར་དགོངས། བདག་ལ་ཐུགས་བརྩེ་བ་ཆེན་པོས་དགོངས་སོ། །བདག་ལ་ཐུགས་བརྩེ་བ་ཆེན་པོས་དགོངས་དགོས་པའི་རྒྱུ་མཚན་ག་རེ་རེད་ཟེར་ན། བདག་སོགས་སེམས་ཅན་ཐམས་ཅད་ནི་དེ་ལྟ་བུའི་གནས་ལུགས་མངོན་དུ་མ་རྟོགས་པ་རེད། ཕྱག་རྒྱ་ཆེན་པོའི་གནས་ལུགས་མངོན་དུ་མ་གྱུར་པ་རེད། ཕྱག་རྒྱ་ཆེན་པོའི་ལྷན་ཅིག་སྐྱེས་པའི་ཡེ་ཤེས་འདི་སེམས་ཅན་ཐམས་ཅད་ཀྱི་རྒྱུད་ལ་ཡེ་གདོད་མ་ནས་ཉི་མ་དང་ཉི་མའི་འོད་ལྟ་བུ་དང༌། མེ་དང་མེའི་ཚ་བ་ལྟ་བུ་གཉིས་སུ་མེད་པས་ཁྱབ་ཡོད་རེད་དེ། ཡིན་ན་ཡང་རང་སྣང་ལ་ཡུལ་དུ་འཁྲུལ། རང་རིག་ལ་བདག་ཏུ་འཁྲུལ་བྱས་ནས། གང་ལྟར་གནས་ལུགས་ཀྱི་དོན་ལས་ཕར་ཕྱིན་ཅི་ལོག་ཏུ་གྱུར་ནས། ལམ་ཡང་དག་པའི་སྟེང་ལ་སླེབས་མ་ཐུབ་པ་རེད། ལམ་ཡང་དག་པའི་སྟེང་ལ་སླེབས་མ་ཐུབ་པ་ཡིན་པ་ཡིན་དུས། དེ་འདྲའི་གནས་ལུགས་ཡང་དག་པར་རྟོགས་པར་བྱེད་པ་ལ། རྒྱལ་བ་སྲས་དང་བཅས་པ་ཐམས་ཅད་ནི་གནས་ལུགས་མངོན་དུ་གྱུར་ཟིན་པ་དང༌། གནས་ལུགས་ཀྱི་དོན་ལ་བཙན་ས་ཟིན་ཟིན་པ་རེད། གནས་ལུགས་ཀྱི་དོན་ལ་བཙན་ས་ཟིན་པ་ཡིན་ན་ཡང་དུས་དང་རྣམ་པ་ཀུན་ཏུ་སེམས་ཅན་གྱི་དོན་ལས་རང་དོན་དགོངས་ས་མེད་པ་རེད། སེམས་ཅན་གྱི་དོན་ལ་དགོངས་པ་ཡིན་དུས། ད་རེས་བདག་སོགས་སེམས་ཅན་ཐམས་ཅད་འདི་ལྟ་བུའི་ཕྱག་རྒྱ་ཆེན་པོའི་སྨོན་ལམ། ཟབ་པ་དང་རྒྱ་ཆེ་བའི་ཕྱག་རྒྱ་ཆེན་པོའི་ལམ་གྱི་རིམ་པ་འདི་བྱུང་ན་སྟན་ཐོག་འདི་ཉིད་ལའམ་ཚེ་འདི་ཉིད་ལ་རྟོགས་ཐུབ་ཡག་དང༌། དེ་ལྟར་མ་བྱུང་ན་ཡང་བར་དོའམ་སྐྱེ་བ་བཅུ་དྲུག་ཚུན་ཆད་ནས་ངེས་པར་དུ་རྟོགས་ཐུབ་ཡག་གི་ཐུགས་བརྩེ་བ་ཆེན་པོས་དགོངས་རོགས་མཛོད་ཅེས་ཞུ་བ་གསོལ་འདེབས་ཞུས་ཀྱི་ཡོད་པ་རེད་འདུག །བདག་ལ་ཐུགས་བརྩེ་བ་ཆེན་པོས་དགོངས་ལ། ཐུགས་བརྩེ་བ་ཆེན་པོས་དགོངས་པའི་གཞི་འདི་དགོངས་བྱ་འདི་གང་འདྲ་ཞིག་ལ་དགོངས་དགོས་རེད་ཟེར་ན། བདག་གི་སྨོན་ལམ་རྣམས་བདག་གི་ཕྱག་རྒྱ་ཆེན་པོའི་སྨོན་ལམ་རྣམས་གསོལ་བ་ཇི་ལྟར་བཏབ་པའམ་སྨོན་ལམ་ཇི་ལྟར་བཏབ་པ་དེ་བཞིན་དུ་འགྲུབ་པའི་མཐུན་འགྱུར།

༦ མཐུན་འགྱུར་མཛད་པར་སྨོན་པ། མཐུན་འགྱུར་ཟེར་དགོས་ཡག་གི་ཚིག་འདིས་རྩ་བ་གཞི་གནས་ལུགས་མངོན་དུ་རྟོགས་ཡག་རང་ལ་རག་ལས་ཀྱི་རེད་མ་གཏོགས་བླ་མས་མར་ཕྱག་རྒྱ་ཆེན་པོ་ཁ་ཐུག་ལ་སྤྱིར་བཏང་གི་གོ་བས་རྟོགས། ཕྱག་རྒྱ་ཆེན་པོའི་འགྲེལ་བཤད་དང༌། ཕྱག་རྒྱ་ཆེན་པོ་བཤད་ཡག་འདི་གང་འདྲ་ཡིན་མིན་དང༌། ཕྱག་རྒྱ་ཆེན་པོ་རྟོགས་པའི་ཐབས་ལ་ལམ་གང་དང་གང་ལ་བསྟེན་དགོས་པ། གཉེན་པོ་གང་དང་གང་ལ་བསྟེན་དགོས་པ། ལམ་གྱི་རིམ་པ་ཇི་དང་ཇི་ལྟ་བ་ལ་བསླབ་དགོས་པ་འདི་གསུངས་ཀྱི་རེད་དེ། ཡིན་ན་ཡང་དངོས་སུ་ཕྱག་རྒྱ་ཆེན་པོའི་སྟེང་ལ་སྒོམ་རྒྱབ་ནས་འདིའི་སྟེང་ལ་ཉམས་སུ་ལེན་ཡག་འདི་རང་རང་སོ་སོས་བྱེད་དགོས་རེད་མ་གཏོགས། བླ་མས་རོགས་པ་བྱས་ནས་རྟོགས་ཡོང་ཡག་མེད་པ་རེད། རང་གི་རྟོགས་དགོས་ཀྱི་ཡོད་པ་རེད། ཡིན་ནའང་བྱིན་རླབས་དང༌། ཐུགས་རྗེ་ཟེར་ཡག་འདི་རྟེན་འབྲེལ་བསམ་གྱིས་མི་ཁྱབ་པའི་གནས་ཚུལ་ཡིན་པ། གསང་བ་བསམ་གྱིས་མི་ཁྱབ་པའི་གནས་ཚུལ་ཡིན་པ་ཡིན་དུས་མཐུན་འགྱུར་ཐོག་ནས་ཡང་རོགས་པ་གནང་ཐུབ་ཡག་འདི་འདྲ་ཡོད་ས་རེད། ག་རེ་རེད་ཟེར་ན་རོགས་པ་གནང་མཁན་རང་ཡང་དང་པོ་ཕྱག་རྒྱ་ཆེན་པོའི་གནས་ལུགས་རྟོགས་ཟིན་པའི་རྒྱུ་མཚན་ལ་བརྟེན་ནས་ང་རང་ཚོ་ཕྱག་རྒྱ་ཆེན་པོ་རྟོགས་འདོད་ཡོད་ངེས་ཀྱི་གང་ཟག་གིས་སྨོན་ལམ་རྒྱབ་ཡོང་དུས་ཆོས་ཉིད་ཀྱི་སྟོབས་ཀྱིས་ར་དང་མ་སོང་ན་ཡང་འཕྲོད་བྱས་ནས་ཕྱག་རྒྱ་ཆེན་པོ་རྟོགས་ཡག་ལ་རོགས་པ་བྱེད་ཐུབ་ཀྱི་ཡོད་ས་རེད། འདི་འདྲ་ཡིན་དུས་མཐུན་འགྱུར་བྱིན་རླབས་མཛོད། ཇི་བཞིན་དུ་སྒྲུབ་ཐུབ་ཡའི་མཐུན་འགྱུར་བྱིན་རླབས་མཛོད། རྩ་བ་རང་སོ་སོའི་བརྩོན་འགྲུས་བྱེད་པའི་ཐོག་ནས་ཉམས་ལེན་དང༌། བརྩོན་འགྲུས་ཕྱིན་ཅི་མ་ལོག་པ་ལམ་ཡང་དག་པར་ལམ་ཕྱིན་ཅི་ལོག་པ་ལས་བཟློག་ནས་ལམ་ཡང་དག་པ་ལ་བརྟེན་ནས་ཉམས་སུ་ལེན་པའི་ནུས་པ་ལ་བསྟེན་དགོས་ཀྱི་ཡོད་ན་ཡང༌། དེ་དང་མཉམ་དུ་རྒྱལ་བ་སྲས་དང་བཅས་པ་ཐམས་ཅད་ཀྱིས་མཐུན་འགྱུར་གྱི་བྱིན་རླབས་གནང་རོགས་གནང་ཞེས་ཞུ་བ་རེད་འདུག

། ཁ སྤྱིར་དགེ་བ་རྫོགས་བྱང་དུ་བསྔོ་བ། བདག་དང་མཐའ་ཡས་སེམས་ཅན་ཐམས་ཅད་ཀྱི། ། བསམ་སྦྱོར་རྣམ་དག་གངས་རི་ལས་སྐྱེས་པའི། ། འཁོར་གསུམ་རྙོག་མེད་དགེ་ཚོགས་ཆུ་རྒྱུན་རྣམས། ། རྒྱལ་བ་སྐུ་བཞིའི་རྒྱ་མཚོར་འཇུག་གྱུར་ཅིག ། བདག་དང་མཐའ་ཡས་པའི་སེམས་ཅན་ཐམས་ཅད་བདག་གཞན་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཀྱི་བསམ་པ་རྣམ་དག་དང༌། སྦྱོར་བ་རྣམ་དག་གཉིས་ལས་སྐྱེས་པའི་ལབ་པ་རེད། ༡ བསམ་སྦྱོར་རྣམ་དག འདི་ཟེར་བའི་སྐབས་སུ་ལ་སྤྱིར་བསམ་པ་ཟེར་ཡག་འདི་ཐེག་ཆེན་སྐབས་ནས་སྙིང་རྗེ་གཙོ་བོར་བཞག་དགོས་པ་རེད། སྙིང་རྗེ་དང་གཅིག །བྱང་ཆུབ་ཀྱི་སེམས་དང་གཉིས། སྦྱོར་བ་རྣམ་པར་དག་པ་འདི་བདག་མེད་རྟོགས་པའི་ཤེས་རབ་ལ་བཞག་དགོས་པ་རེད། དེ་ཡང་མགོན་པོ་ཀླུ་སྒྲུབ་ཀྱིས། དབུ་མ་རིན་ཆེན་ཕྲེང་བའི་ནང་ལ། བདག་ཉིད་དང་ནི་འཇིག་རྟེན་འདིས། ། བླ་མེད་བྱང་ཆུབ་ཐོབ་འདོད་ན། ། དེ་ཡི་རྩ་བ་བྱང་ཆུབ་སེམས། ། རི་དབང་རྒྱལ་པོ་ལྟར་བརྟན་དང༌། ། ཕྱོགས་མཐས་གཏུགས་པའི་སྙིང་རྗེ་དང༌། ། གཉིས་ལ་མི་བརྟེན་ཡེ་ཤེས་ལགས། ། ཞེས་བཤད་ཡོང་དུས་བདག་ཉིད་དང་ནི་འཇིག་རྟེན་འདིས་ཞེས་བཤད་ཡོང་དུས་བདག་གཞན་སེམས་ཅན་ཐམས་ཅད་ཀྱིས་བླ་ན་མེད་པའི་བྱང་ཆུབ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་མཐར་ཐུག་པ་ཐོབ་པར་བྱེད་པ་ལ། ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་ཐོབ་པར་བྱེད་པ་ལ། དེ་ནས་འཐོབ་པར་འདོད་ཀྱི་ཡོད་ན། འདིའི་རྩ་བ་ག་རེ་རེད་ཟེར་ན། འདི་འདྲ་འཐོབ་ཡའི་རྩ་བ་རྒྱུ་ལ་བསླབ་དགོས་པ་རེད། འཐོབ་བྱ་འདི་ལྟ་བུ་འདི་ཡང་ཐོབ་བྱེད་ལ་འབྲེལ་དགོས་པ་རེད་མ་གཏོགས། ཐོབ་བྱེད་དང་མ་འབྲེལ་བར་འཐོབ་བྱ་ཕྱིན་ཅི་མ་ལོག་པ་འཐོབ་རྒྱུ་མེད་པ་ཡིན་དུས། འཐོབ་བྱ་ཕྱིན་ཅི་མ་ལོག་པར་དེ་ལྟ་བུ་ཡང་རང་གང་གིས་ཐོབ་པར་བྱེད་པའི་འཐོབ་བྱ་ཡང་ཕྱིན་ཅི་མ་ལོག་པ་ཞིག་ལ་བསྟེན་དགོས་ཀྱི་རེད། འདི་འདྲའི་ཐོབ་བྱེད་ཕྱིན་ཅི་མ་ལོག་པ་གང་འདྲ་ཞིག་ཡོད་རེད་ཟེར་ན།

འདིའི་རྩ་བ་འདི་དང་པོ་བྱང་ཆུབ་ཀྱི་སེམས་རེད་ལབ་པ་རེད། ༢ བྱང་ཆུབ་ཀྱི་སེམས། བྱང་ཆུབ་ཀྱི་སེམས་ཟེར་བའི་སྐབས་སུ་འདི་སྐབས་བྱང་ཆུབ་ཀྱི་སེམས་འདི་གཙོ་བོ་ཀུན་རྫོབ་བྱང་ཆུབ་ཀྱི་སེམས་ལ་བཤད་ཀྱི་ཡོད་རེད། སྨོན་འཇུག་གི་དབྱེ་བ་བཤད་ཀྱི་ཡོད་རེད། རྗེ་བཙུན་བྱམས་པའི་གཞུང་ནང་ལ་སྨོན་འཇུག་གི་དབྱེ་བ་ཡོད་མ་རེད། དོན་དམ་སེམས་བསྐྱེད་དང༌། ཀུན་རྫོབ་སེམས་བསྐྱེད་མ་གཏོགས་བཤད་ཀྱི་ཡོད་མ་རེད། སྨོན་འཇུག་གི་དབྱེ་བ་གཙོ་བོ་སྤྱོད་འཇུག་མཁན་པོའི་ལུགས་རེད། ཡིན་ན་ཡང་ཀུན་རྫོབ་བྱང་ཆུབ་ཀྱི་སེམས་བཤད་ཡོང་དུས་ཀུན་རྫོབ་བྱང་ཆུབ་ཀྱི་སེམས་ནང་ལ་སྨོན་འཇུག་གི་དབྱེ་བ་བཤད་ཡོང་བ་ཡིན་དུས་འདི་ཡི་ནང་ལ་འཐད་ཡོད་རེད། འདི་འདྲ་ཡིན་དུས་དང་པོ་བྱང་ཆུབ་ཀྱི་སེམས། བྱང་ཆུབ་ཀྱི་སེམས་ཟེར་ཡག་འདི་མཐའ་ཡས་པའི་སེམས་ཅན་ཐམས་ཅད་བསྐལ་པ་མང་པོའི་མཐའ། བསྐལ་པ་མང་པོའི་རྒྱུན་དང༌། འགྲོ་བ་མང་པོའི་མཐའ། རང་གི་བྱ་དཀའ་བའི་སྤྱོད་པ་གང་འདྲ་ཞིག་ལ་བསླབ་དགོས་ཀྱི་ཡོད་ན་ཡང་དེ་ལ་དཀའ་སྣང་དང༌། འཚེར་སྣང་མེད་པ། མཐའ་ཡས་པའི་སེམས་ཅན་ཐམས་ཅད་རང་དང་ཕ་མ་གཅིག་པའི་བུ་ནང་བཞིན་གྱི་བརྩེ་བ་ཆེན་པོས་ཀུན་ནས་བསླངས་པས་རང་དོན་དང་མ་འབྲེལ་བས་གཞན་དོན་གྱི་བསམ་པ་མཐའ་ཡས་པའི་དམིགས་པ་རྒྱ་ཆེ་བ་ཞིག་ལ་བྱང་ཆུབ་ཀྱི་སེམས་ཀྱི་མཚན་ཉིད་བཞག་གི་ཡོད་རེད། འདི་བཤད་ཡོང་དུས་བྱང་ཆུབ་སེམས་དཔའ་མཚན་ཉིད་པ་གཅིག་ལ་བཞག་དགོས་ཀྱི་ཡོད་རེད། བྱང་ཆུབ་སེམས་དཔའ་མཚན་ཉིད་པ་འདི་ལ་ཡང༌། བྱང་ཆུབ་སེམས་བཏགས་པ་བ་གཅིག་དང༌། བྱང་ཆུབ་སེམས་མཚན་ཉིད་པ་གཉིས་ཡོང་གི་ཡོད་རེད། དཔེ་ཆ་ཁ་ཤས་ནང་ལ་ཀུན་རྫོབ་བྱང་ཆུབ་ཀྱི་སེམས་འདི་བྱང་ཆུབ་ཀྱི་སེམས་མཚན་ཉིད་པ་ལ་བཞག་གི་ཡོད་རེད། དོན་དམ་པའི་བྱང་ཆུབ་ཀྱི་སེམས་འདི་བྱང་སེམས་བཏགས་པ་བར་བཤད་ཀྱི་ཡོད་རེད། ཡིན་ན་ཡང་རང་ལུགས་ལ་དོན་དམ་པའི་བྱང་ཆུབ་སེམས་འདི་བྱང་ཆུབ་ཀྱི་སེམས་མཚན་ཉིད་པ་བཞག་གི་ཡོད་རེད།

ཀུན་རྫོབ་བྱང་ཆུབ་ཀྱི་སེམས་འདི་བྱང་སེམས་བཏགས་པ་བ་བཞག་ཡོད་རེད། འདི་ག་རེ་རེད་ཟེར་ན། ས་དང་པོ་ལ་གནས་པའི་བྱང་སེམས་འཕགས་པའི་མཉམ་བཞག་ཡེ་ཤེས་ཀྱི་རྒྱུད་ལ་ཆོས་ཉིད་མངོན་སུམ་དུ་རྟོགས་པའི་མཁྱེན་པ་འདི་ས་དང་པོའི་བྱང་སེམས་ཡིན་དུས་ས་དང་པོའི་བྱང་སེམས་འདིའི་རྒྱུད་ལ་ཡོད་པའི་དོན་དམ་བྱང་ཆུབ་ཀྱི་སེམས་དང༌། སེམས་དེ་ལྟ་བུ་ཡང་ཀུན་རྫོབ་བྱང་ཆུབ་ཀྱི་སེམས་ཡོད་རེད། ཀུན་རྫོབ་བྱང་སེམས་ལ་བརྟེན་ནས་དོན་དམ་བྱང་ཆུབ་ཀྱི་སེམས་རྟོགས་ཀྱི་ཡོད་པ་ཡིན་དུས། མཐར་ཐུག་གི་འཐོབ་བྱ་བླ་ན་མེད་པའི་འབྲས་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ངོ་མ་གང་གིས་ཐོབ་མཁན་བྱེད་ཀྱི་ཡོད་རེད་ཟེར་ན། དངོས་རྒྱུ་འདི་དོན་དམ་པའི་བྱང་ཆུབ་སེམས་ཀྱིས་ཐོབ་ཀྱི་ཡོད་རེད་མ་གཏོགས་ཀུན་རྫོབ་བྱང་ཆུབ་སེམས་ཀྱིས་ཐོབ་ཀྱི་ཡོད་མ་རེད། ༣ ཀུན་རྫོབ་བྱང་ཆུབ་ཀྱི་སེམས། ཀུན་རྫོབ་བྱང་ཆུབ་སེམས་ཟེར་ཡག་འདི་ག་རེ་རེད་ཟེར་ན། ཀུན་རྫོབ་བྱང་ཆུབ་ཀྱི་སེམས་ཟེར་ཡག་འདི་བྱམས་པ་དང༌། སྙིང་རྗེའི་བློ་དམིགས་པ་དང་རྣམ་པ་འདི་འདྲ་བྱེད་ནས་འབྲེལ་བསྡད་པའི་བློ་ཡིན་པ་ཡིན་དུས། དེ་ལྟ་བུ་འཐོབ་བྱ་བླ་ན་མེད་པའི་རྣམ་མཁྱེན་གྱི་གོ་འཕང་དངོས་གནས་ཐོབ་པར་བྱེད་པའི་དངོས་རྒྱུ་བྱེད་ཀྱི་ཡོད་རེད་པས་ཟེར་ན་བྱེད་ཐུབ་ཀྱི་ཡོད་མ་རེད། གང་རེད་ཟེར་ན་བདག་མེད་རྟོགས་པའི་ཤེས་རབ། བདག་མེད་པར་རྟོགས་པའི་ཤེས་རབ་དང་འབྲེལ་དགོས་ཀྱི་ཡོད་རེད་མ་གཏོགས། བྱམས་དང་སྙིང་རྗེ་ལ་དམིགས་པའི་བློ་འདྲ་པོ་འདི་ག་རེ་རེད་ཟེར་ན། རྟེན་འབྲེལ་བཅུ་གཉིས་ཀྱི་དང་པོའི་མ་རིག་པ་དང་འགལ་ཟླ་ཡོད་མ་རེད། འདི་དང་འགལ་ཟླ་ཡོད་པའི་ཆོས་ཤིག་དགོས་ཀྱི་ཡོད་རེད། མཐར་ཐུག་གི་འབྲས་ཡུམ་ཡང་དག་པར་ཐོབ་པ་ལ་འདི་རེད་འདུག་ག །འདི་ཡིན་དུས་ཚད་མ་རྣམ་འགྲེལ་ནང་ལ། བྱམས་སོགས་རྨོངས་དང་འགལ་མེད་ཕྱིར། ། ཤིན་ཏུ་ཉེས་པ་ཚར་གཅོད་མིན། །

ཉེས་ཀུན་དེ་ཡི་རྩ་བ་ཅན། ། དེ་ཡང་འཇིག་ཚོགས་ལྟ་བ་ཡིན། ། བཤད་ཡོང་དུས་བྱམས་པ་དང༌། སྙིང་རྗེ་ལ་དམིགས་པའི་བློ་འདི་མ་རིག་པ་དང་འགལ་ཟླ་ཆགས་ཐུབ་ཀྱི་མི་འདུག །གཉིས་སྣང་གི་ཐོག་ལ་བསམ་བློ་བཏང་ཡོང་དུས་འགལ་ཟླ་ཆགས་ཐུབ་ཀྱི་ཡོད་མ་རེད། འདིའི་འགལ་ཟླ་ཆགས་མ་ཐུབ་པ་ཡིན་དུས། དངོས་གནས་དྲང་གནས་ཀྱི་འཁོར་བའི་རྩ་བ་འདི་ག་རེ་རེད། གཟུང་འཛིན་གཉིས་རེད། གཟུང་འཛིན་ཡང་གང་ལས་འབྱུང་ཟེར་ན། རྩ་བ་རྟེན་འབྲེལ་བཅུ་གཉིས་ཀྱི་དང་པོའི་མ་རིག་པ་ལས་འབྱུང་བ་ཡིན་དུས་འདིའི་རྩ་བ་བཅད་ཡག་ལ་གལ་ཆེ་ཤོས་ག་རེ་རེད་ཟེར་ན། བདག་མེད་རྟོགས་པའི་ཤེས་རབ་སྐྱེ་དགོས་རེད། འདི་འདྲ་བཤད་ཡོང་དུས་དེ་སྐབས་ལ་འཕགས་པ་ཀླུ་སྒྲུབ་ཀྱིས་དབུ་མ་རིན་ཆེན་ཕྲེང་བའི་ནང་བཤད་བསྡད་ཡག་གི་བྱང་ཆུབ་ཀྱི་སེམས་ཟེར་བ་ཡང་ཀུན་རྫོབ་བྱང་ཆུབ་ཀྱི་སེམས་ལ་བཤད་དགོས་ཡག་རྒྱུ་མཚན་འདི་ཡིན་པ་རེད། བྱང་ཆུབ་ཀྱི་སེམས་བྱས། རི་དབང་རྒྱལ་པོ་ལྟར་བརྟན་དང༌། རིའི་དབང་པོ་རྒྱལ་པོ་ལྟ་བུ་བརྟན་པོ་ཡོད་པ་གཅིག་དང༌། ཕྱོགས་མཐས་གཏུགས་པའི་སྙིང་རྗེ་དང༌། སྙིང་རྗེ་ཟེར་ཡག་འདི་ག་རེ་རེད། སྡུག་བསྔལ་དང༌། སྡུག་བསྔལ་གྱི་རྒྱུ་དང་བཅས་པ་འབྲལ་འདོད་ཀྱི་བློ་དེ་ལ་སྙིང་རྗེ་བཤད་ཀྱི་ཡོད་རེད། 

སེམས་ཅན་ཐམས་ཅད་ཀྱི་སྡུག་བསྔལ་དང༌། སྡུག་བསྔལ་གང་ལས་འབྱུང་བའི་རྒྱུ། ལས་དང་ཉོན་མོངས་པ། ལས་ཀྱི་ཀུན་འབྱུང་དང༌། ཉོན་མོངས་པའི་ཀུན་འབྱུང་གཉིས་རེད། འདིའི་ནང་ནས་གཙོ་ཆེ་ཤོས་དེ་ཉོན་མོངས་པའི་ཀུན་འབྱུང་རེད། ཉོན་མོངས་པའི་ཀུན་འབྱུང་འདི་རྒྱལ་པོ་ལྟ་བུ་རེད། ལས་ཀྱི་ཀུན་འབྱུང་འདི་གཡོག་པོ་ལྟ་བུ་ཡིན་པ་རེད། འདི་འདྲ་ཡིན་དུས་ཉོན་མོངས་པའི་ཀུན་འབྱུང་འདི་སྤང་བར་བྱ་བ་གཙོ་བོར་གསུངས་པ་རེད། སྙིང་རྗེ་ཟེར་ཡག་འདི་སྡུག་བསྔལ་དང༌། སྡུག་བསྔལ་འདིའི་རྒྱུ་ལས་ཉོན་གཉིས་སྤང་འདོད་ཀྱི་བློ་ཡོད་པ་འདི་སྙིང་རྗེ་བྱས། དེ་ནས། ཕྱོགས་མཐས་གཏུགས་པའི་སྙིང་རྗེ་དང༌། ། གཉིས་ལ་མི་བརྟེན་ཡེ་ཤེས་ལགས། ། གཉིས་ལ་མི་བརྟེན་ཡེ་ཤེས་ལགས་ཟེར་ན། གཉིས་མེད་རྟོགས་པའི་ཤེས་རབ། གཉིས་སུ་མེད་པར་རྟོགས་པའི་ཤེས་རབ་ཟེར་ཡག་འདི་ཆོས་ཐམས་ཅད་བདག་མེད་པར་རྟོགས་པའི་ཤེས་རབ་རེད། ཆོས་ཐམས་ཅད་བདག་མེད་པར་རྟོགས་པའི་ཤེས་རབ་ཟེར་ཡག་འདི་གཞི་ཆེན་པོ་ལ་སྦྱར་ན། གང་ཟག་གི་བདག་མེད་དང༌། ཆོས་ཀྱི་བདག་མེད་པ་སྐད་ཆ་མང་པོ་ཡོད་རེད་དེ། ཡིན་ན་ཡང་བསྡོམས་ནས་བཤད་ཡོང་དུས། འཁོར་བའི་རྩ་བ་འདི་བདག་འཛིན་ལ་བརྟེན་ནས་འབྱུང་བ་རེད། བདག་འཛིན་འདི་དང་དངོས་འགལ་གང་རེད་ཟེར་ན། བདག་འཛིན་ཟེར་ཡག་འདི་ག་རེ་རེད་ཟེར་ན། ཞེན་ཡུལ་ལ་འཁྲུལ་པའི་ལོག་ཤེས་རེད། ཞེན་ཡུལ་ལ་འཁྲུལ་པའི་ལོག་ཤེས་འདི་ལྟ་བུའི་ཞེན་ཡུལ་ལ་འཁྲུལ་པའི་ལོག་ཤེས་འདིའི་དངོས་ཀྱི་གཉེན་པོ་ག་རེ་ཟེར་ན། དངོས་ཀྱི་གཉེན་པོ་བདག་མེད་རྟོགས་པའི་ཤེས་རབ་ཡིན་དགོས་ཀྱི་ཡོད་རེད། བདག་མེད་རྟོགས་པའི་ཤེས་རབ་དངོས་ཀྱི་འཛིན་སྟངས་འགལ་ཟླ་ག་རེ་རེད་ཟེར་ན། བདག་འཛིན་རེད། བདག་འཛིན་གྱི་དངོས་ཀྱི་འགལ་ཟླ་འདི་བདག་མེད་རྟོགས་པའི་ཤེས་རབ་ཡིན་པ་ཡིན་དུས་བདག་མེད་རྟོགས་པའི་ཤེས་རབ་ལ་མ་བསྟེན་པ་ལ་བདག་འཛིན་སྤང་ཐབས་མེད་པ་རེད། འདི་འདྲ་ཡིན་དུས་ཐམས་ཅད་མཁྱེན་པའི་གོ་འཕང་མཐར་ཐུག་པ།

ཕར་ཕྱིན་སྐབས་ནས་བཤད་བསྡད་པའི་འབྲས་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་མཐར་ཐུག་པ་ཐོབ་བྱེད་ཀྱི་རྒྱུ་ཡི་རྩ་བ་འདི་ག་བ་བཞག་ཡོད་རེད་ཟེར་ན། བདག་མེད་རྟོགས་པའི་ཤེས་རབ་ལ་བཞག་ཡོད་པ་རེད། གཉིས་སུ་མེད་པར་རྟོགས་པའི་ཤེས་རབ་ལ་བཞག་ཡོད་རེད། འདིའི་རྒྱུ་ག་རེ་ཟེར་ན་སྙིང་རྗེ་རེད། འདི་ཡི་རྒྱུ་ག་རེ་རེད་ཟེར་ན། ཡ་རིམ་པ་བཞིན་དུ་འགྲོ་དགོས་ཀྱི་ཡོད་རེད། དེ་འདྲ་ཡིན་དུས་ད་ལྟ་འདིའི་སྐབས་ལ་བསམ་པ་རྣམ་དག་ཟེར་ཡག་འདི། གཙོ་བོ་བྱང་ཆུབ་ཀྱི་སེམས་དང༌། སྙིང་རྗེ་གཉིས་ལ་བཞག །བྱང་ཆུབ་ཀྱི་སེམས་དེ་ཡང་ཀུན་རྫོབ་བྱང་ཆུབ་ཀྱི་སེམས་དང༌། དེ་ལ་བཞག་དགོས་པ་རེད་འདུག །དགེ་བ་རྣམ་དག་འདི་བདག་མེད་རྟོགས་པའི་ཤེས་རབ་རེད། བདག་མེད་རྟོགས་པའི་ཤེས་རབ་འདི་ཡང་ཕར་ཕྱིན་དྲུག་དང་འབྲེལ་དགོས་པ་རེད། དེའང་དང་པོ་ཕ་རོལ་དུ་ཕྱིན་པ་ཟེར་ཡག་གི་ཐ་སྙད་སྦྱར་ཡག་འདི་ཡང་གཙོ་བོ་འདི་འཁོར་གསུམ་དམིགས་པ་མེད་པའི་ཤེས་རབ་གཅིག་དགོས་ཀྱི་ཡོད་པ་ཡིན་དུས་འདིའི་སྐབས་ལ་ཡང་འཁོར་གསུམ་རྙོག་མེད་ཟེར་ཡག་འདི་འཁོར་གསུམ་དམིགས་པ་མེད་པའི་ཤེས་རབ་ཀྱི་རྩིས་ཟིན་པ་ཞིག་དགོས་ཀྱི་ཡོད་རེད། ༤ སྦྱིན་པ་དང་སྦྱིན་པའི་ཕར་ཕྱིན་སོགས་ཀྱི་ཁྱད་པར། འདི་ཡིན་དུས་སྤྱིར་བཏང་གི་སྦྱིན་པ་དང༌། སྦྱིན་པའི་ཕར་ཕྱིན་གཉིས་ལ་ཁྱད་པར་ཡོད་རེད། ཚུལ་ཁྲིམས་དང༌། ཚུལ་ཁྲིམས་ཀྱི་ཕར་ཕྱིན་གཉིས་ལ་ཁྱད་པར་ཡོད་རེད། ཕ་རོལ་དུ་ཕྱིན་པར་བྱེད་པ་ལ་དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པས་རྩིས་ཟིན་དགོས་ཀྱི་ཡོད་རེད། དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པས་རྩིས་ཟིན་ཡོང་དུས་སྦྱིན་པ་སྦྱིན་བྱ་ལེན་པོ་གཏོང་པོས་སྟོང་ཡོང་དུས་འཇིག་རྟེན་ལས་འདས་པའི་ཕ་རོལ་སྟེང་ལ་འགྲོ་དགོས་ཀྱི་ཡོད་རེད། ཕ་རོལ་ཕྱིན་པའི་སྟེང་ལ། འདི་གསུམ་གྱིས་རྩིས་ཟིན་པ་ཞིག་ཆགས་སོང་ན། སྦྱིན་པ་སྦྱིན་བྱ་ལེན་པོ་གཏོང་པོས་སྟོང་མ་ཐུབ་ན་ག་རེ་ཆགས་པ་རེད།

འཇིག་རྟེན་པའི་ཕ་རོལ་ཏུ་ཕྱིན་པ་ཟེར་ནས་ཟླ་བ་གྲགས་པས་ཐ་སྙད་འདི་འདྲ་སྦྱར་ཡོད་རེད། འདི་འདྲ་ཡིན་དུས་སྦྱོར་བ་རྣམ་དག་ཟེར་ཡག་འདི་སྦྱོར་བ་ཡང་གཙོ་བོ་བདག་མེད་པར་རྟོགས་པའི་ཤེས་རབ་ལབ་ཡོང་དུས། ཐེག་པ་ཆེན་པོའི་ལམ་གང་འདྲ་ཞིག་ཉམས་སུ་ལེན་ཀྱང་ཉམས་སུ་ལེན་བྱའི་ལམ་གང་འདྲ་ཞིག་ཡིན་ན་ཡང་འདི་ལ་འཁོར་གསུམ་དམིགས་པ་མེད་པའི་ཤེས་རབ་ཀྱིས་རྩིས་ཟིན་དགོས་ཀྱི་རེད། འཁོར་གསུམ་དམིགས་པ་དང་བཅས་པའི་ཐོག་ནས་སྦྱིན་པ་བཏང་བ་ཡིན་ན། འདིའི་འཁོར་གསུམ་དམིགས་པ་དང་བཅས་པའི་ཐོག་ནས་དགེ་བའི་རྩ་བ་སྒྲུབ་པ་ཡིན་ན་དེ་ལྟ་བུའི་འཇིག་རྟེན་པའི་དགེ་རྩ་ཆགས་ཀྱི་ཡོད་རེད་མ་གཏོགས། འཇིག་རྟེན་ལས་འདས་པའི་དགེ་རྩ་ཆགས་ཐུབ་ཀྱི་ཡོད་མ་རེད། འཇིག་རྟེན་ལས་འདས་པར་བྱེད་པ་ལ་ཐབས་ཕྱིན་ཅི་མ་ལོག་པ་གཅིག་མ་གཏོགས་ཡོད་མ་རེད། འདི་ག་རེ་རེད་ཟེར་ན། བདག་མེད་པར་རྟོགས་པའི་ཤེས་རབ་བམ་དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པ་རེད། འཁོར་གསུམ་དམིགས་པ་མེད་པར་རྟོགས་པའི་ཤེས་རབ་ཅིག་དགོས་ཀྱི་རེད། འདི་ལབ་ཡོང་དུས་སྦྱོར་བ་རྣམ་དག་ལབ་པ་རེད། བསྡུས་ཡོང་དུས་བསམ་པ་རྣམ་དག་འདི་སྙིང་རྗེ་ཆེན་པོ་དང༌། སྦྱོར་བ་རྣམ་དག་འདི་སྟོང་ཉིད་རྟོགས་པའི་ཤེས་རབ། འདི་བཞག་ནའང་འགྲིག་གི་ཡོད་རེད། འདི་ཡང་བསམ་སྦྱོར་རྣམ་དག་ཟེར་ཡག་འདི་རྣམ་པར་དག་ཡག་འདི་ཡང༌། སྦྱོར་བ་རྣམ་དག་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཡང་དཔེར་ན། མོས་སྤྱོད་ཀྱི་ས་ལ་ཡིན་ན་ཚོགས་སྦྱོར་གཉིས་ཀྱི་སྐབས་ལ་ཡིན་ན་ནི། དཔེར་ན། སྟོང་ཉིད་མངོན་སུམ་དུ་རྟོགས་པའི་ལྟ་བ་ཡོད་མ་རེད། རྗེས་ཤེས་ཀྱིས་རྟོགས་པ་རེད། མོས་པས་སྤྱོད་པའི་ས་ན་མངོན་སུམ་དུ་རྟོགས་པ་ཡོད་མ་རེད། རྗེས་དཔག་ལ་བརྟེན་ནས་རྟོགས་དགོས་ཀྱི་ཡོད་རེད། ཆོས་ཉིད་མངོན་སུམ་དུ་རྟོགས་པའི་ལྟ་བ་འདི་ས་དང་པོའི་འཕགས་པ་བྱང་སེམས་ཀྱི་རྟོགས་བྱ་ཐུན་མོང་མ་ཡིན་པའི་མཁྱེན་པ་ཡིན་པ་ཡིན་དུས།

ཆོས་རབ་ཏུ་རྣམ་པར་འབྱེད་པའི་ཤེས་རབ་ཡིན་པ་ཡིན་དུས། འདིའི་སྐབས་ལ་རྣམ་དག་ཟེར་ཡག་འདི་ཡང་གཙོ་བོ་འདི་མངོན་སུམ་དུ་རྟོགས་པ་ལ་བཞག་དགོས་ཀྱི་ཡོད་རེད་འདུག །རྣམ་པར་དག་ཡག་འདིའི་ཚེ་བསམ་པ་རྣམ་པར་དག་ཡག་དང༌། སྦྱོར་བ་རྣམ་པར་དག་ཡག་བསམ་སྦྱོར་གཉིས་པོ་ཟུང་དུ་འཇུག་དགོས་པ་ཞིག་རེད་དགོས་ཀྱི་མ་གཏོགས། བསམ་པ་སྙིང་རྗེ་ཆེན་པོ་ཟུར་གཅིག་ལ་བཞག །སྦྱོར་བ་བདག་མེད་རྟོགས་པའི་ཤེས་རབ་ཟུར་གཅིག་ལ་བཞག་ནས་འདི་གཉིས་ཁག་ཁག་ཉམས་སུ་ལེན་ན་རྣམ་དག་ཆགས་ཐུབ་ཀྱི་ཡོད་མ་རེད། རྣམ་དག་ཕྱིན་ཅི་མ་ལོག་པར་བསྒྲུབ་ཡག་ལ་བསམ་པ་རྣམ་དག་སྙིང་རྗེ་ཆེན་པོ་དང༌། སྦྱོར་བ་རྣམ་དག་སྟོང་ཉིད་རྟོགས་པའི་ཤེས་རབ་གཉིས་པོ་ཟུང་དུ་འཇུག་པའི་ལྟ་བ་ཕྱིན་ཅི་མ་ལོག་པའི་རྟོགས་བྱ་ས་དང་པོ་ནས་ཡོང་གི་ཡོད་པ་ཡིན་དུས་ཆོས་ཉིད་མངོན་སུམ་དུ་རྟོགས་པའི་ལྟ་བ་འདི་ཆོས་རབ་རྣམ་འབྱེད་ཀྱི་ཤེས་རབ་ལ་བརྟེན་ནས་དྲངས་ཐུབ་ཀྱི་ཡོད་པ་ཡིན་དུས་རྣམ་དག་འདི་ས་དང་པོ་ལ་བཞག ༥ བསམ་སྦྱོར་རྣམ་དག་གི་དཔེ། དཔེ་འདི་ག་བ་བཞག་པ་རེད་ཟེར་ན། དཔེ་འདི་གངས་རི་ལ་བཀོད་པ་རེད། འདི་འདྲའི་བསམ་པ་རྣམ་དག་དང༌། སྦྱོར་བ་རྣམ་དག་གི་དཔེ་འདི་གངས་རི་ལྟ་བུ་ཞིག་རེད། གངས་རི་ལས་ག་རེ་བབས་པ་རེད་ཟེར་ན། གངས་རི་ལས་ཆུ་རྒྱུན་བབས་པ་རེད། འདི་ཡིན་པའི་སྐབས་སུ་གངས་རི་ལས་ཆུ་རྒྱུན་བབས་ནས་ཆུ་རྒྱུན་འདི་རྒྱ་མཚོ་ནང་ལ་འགྲོ་གི་ཡོད་རེད། འདི་མ་གཏོགས་འགྲོ་ས་མེད་པ་རེད་འདུག །འདི་འདྲ་ཡིན་དུས་བསམ་སྦྱོར་རྣམ་དག་གི་གངས་རི་ལས་ག་རེ་སྐྱེ་བ་རེད་ཟེར་ན། འཁོར་གསུམ་རྙོག་པ་མེད་པའི་ཆུ་རྒྱུན་འབྱུང་བ་རེད་ལབ་པ་རེད། རྒྱུ་བསམ་སྦྱོར་རྣམ་པར་དག་ཚར་ན་འདི་ལ་བརྟེན་ནས་འཁོར་གསུམ་རྙོག་པ་མེད་པའི་དགེ་ཚོགས་མ་ཡོང་རང་ཡོང་ཆགས་བསྡད་ཀྱི་ཡོད་རེད། ༦ འཁོར་གསུམ་དམིགས་བཅས་དང་དམིགས་མེད་ཀྱི་ཁྱད་པར། དེ་ཡང་འཁོར་གསུམ་རྙོག་པ་མེད་ཟེར་ཡག་འདི་ག་རེ་རེད།

དགེ་བའི་རྩ་བ་གང་འདྲ་ཞིག་བསྒྲུབ་པ་ཡིན་ན་ཡང༌། དགེ་བའི་རྩ་བ་སྒྲུབ་མཁན་རང༌། བསྒྲུབ་རྒྱུའི་དགེ་བ། དེ་ནས་བསྒྲུབ་བྱའི་ཡུལ་མཐའ་ཡས་པའི་སེམས་ཅན་ཐམས་ཅད་འདི་གསུམ་ཡང་སྣང་ཙམ་དང༌། གྲགས་ཙམ་དང༌། རིག་ཙམ་དང༌། གསལ་ཙམ་ཞིག་རེད་མ་གཏོགས་ཀུན་རྫོབ་ཏུ་སྣང་ཙམ་རེད་མ་གཏོགས་དོན་དམ་པ་ལ་ཡུལ་ལ་བདེན་པར་གྲུབ་བསྡད་པའི་ཆོས་ཤིག་མེད་པ་འདི་ལ་མེད་པར་རྟོགས་པ། མེད་པ་ཙམ་མ་རེད། མེད་པ་མངོན་སུམ་དུ་རྟོགས་པའི་རྟོགས་པ་ལ་འཁོར་གསུམ་དུ་རྙོག་པ་མེད་པའི་ལྟ་བ་ཞེས་བཞག་པ་རེད། འདི་འདྲ་ཡིན་དུས་འཁོར་གསུམ་རྙོག་པ་མེད། འཁོར་གསུམ་རྙོག་པ་དང་བཅས་ཟེར་ཡག་འདི་ག་རེ་རེད། འཁོར་གསུམ་ཡུལ་དང་ཡུལ་ཅན་གྱི་རྣམ་གཞག །ཡུལ་དང་ཡུལ་ཅན་ཟེར་ཡག་མི་འདུག །གང་འདྲའི་སྦྱིན་པ་ཞིག་བཏང་ན་ཡང་སྦྱིན་པ་བཏང་མཁན་དང༌། གཏང་རྒྱུའི་སྦྱིན་པ་དང༌། གཏང་བའི་ཡུལ་གསུམ་ག་ཡང་འཛིན་པ་དང་བཅས་པའི་ཐོག་ནས། ཞེན་པ་དང་བཅས་པའི་ཐོག་ནས། མཚན་བཅས་ཀྱི་ཐོག་ནས་བཏང་བ་ཡིན་ན་འཁོར་གསུམ་རྙོག་པ་དང་བཅས་པ་ཆགས་པ་རེད། འཁོར་གསུམ་རྙོག་པ་མེད་ཟེར་ཡག་འདི་རྙོག་པ་མེད་པ་འདི་ག་རེ་ལ་བཞག་པ་རེད་ཟེར་ན། འཁོར་གསུམ་དམིགས་པ་མེད་པར་རྟོགས་པའི་མཁྱེན་པ་ལ་བཞག་དགོས་པ་རེད། འདིའི་མཁྱེན་པའམ་འདིའི་ལྟ་བ་ལ། འཁོར་གསུམ་རྙོག་པ་མེད་པའི་དགེ་བའི་ཚོགས་ཐེག་པ་ཆེན་པོ་ལ་དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པས་རྩིས་ཟིན་པའི་དགེ་བ་ཡིན་ན། འཁོར་གསུམ་རྙོག་མེད་ཀྱི་དགེ་བ་ཡིན་པའི་ཁྱབ་ཀྱི་ཡོད་རེད། འདི་ཡིན་དུས་འཁོར་གསུམ་རྙོག་པ་མེད་པའི་དགེ་བས་ཁྱབ་པའི་རྒྱུ་མཚན་ཡང་རྩ་བ་དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པ་རྟོགས་དགོས་ཀྱི་ཡོད་རེད། མདོ་སྡུད་པའི་ནང་ལ། སྦྱིན་པ་སྦྱིན་པའི་སྔོན་དུ་འགྲོ་བའི་ཤེས་རབ་སྟེ། ། ཚུལ་ཁྲིམས་བཟོད་པ་བསམ་གཏན་སོགས་ཀྱང་དེ་བཞིན་ནོ། ། ཞེས་བཤད་ཡོང་དུས་དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པ་སྔོན་དུ་འགྲོ་བའི་སྦྱིན་པ།

དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པ་སྔོན་དུ་འགྲོ་བའི་ཚུལ་ཁྲིམས་ཞེས་བཤད་ཡོང་གི་ཡོད་རེད། འདི་བཤད་པའི་སྐབས་ལ་དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པས་རྩིས་ཟིན་དུས་འཁོར་གསུམ་རྙོག་མེད་ཀྱི་ལྟ་བ་ངེས་པར་དུ་སླེབས་ཐུབ་ཀྱི་ཡོད་རེད། འདིས་རྩིས་མ་ཟིན་ན། ཤེས་རབ་དང་བྲལ་བའི་ཐབས་ཆགས་པ་རེད། འདིས་ཐམས་ཅད་མཁྱེན་པའི་གོ་འཕང་ཐོབ་མི་ཐུབ་པ་རེད་འདུག་ག །འོ་དེ་འདྲ་ཡིན་དུས། འཁོར་གསུམ་རྙོག་པ་མེད་པའི་དགེ་ཚོགས་ཆུ་རྒྱུན་རྣམས། འདི་འདྲའི་གངས་རི་ལས་བསམ་སྦྱོར་རྣམ་པར་དག་པའི་གངས་རི་ལས་སྐྱེས་པའི་དགེ་བའི་ཚོགས་འདི་ག་རེ་འཁོར་གསུམ་རྙོག་པ་མེད་པ་ཞིག་རེད། ༧ སྐུ་བཞི་འཐོབ་པར་སྨོན་པ། འདིའི་ཆུ་རྒྱུན་རྣམས་ག་བ་འགྲོ་གི་རེད་ཟེར་ན། རྒྱལ་བ་སྐུ་བཞིའི་རྒྱ་མཚོའི་ནང་ལ་འཇུག་གི་རེད་ལབ་པ་རེད་འདུག །ཆོས་སྐུ། ལོངས་སྐུ། སྤྲུལ་སྐུ། ངོ་བོ་ཉིད་ཀྱི་སྐུ་ཟེར་ནས་བཤད་ཀྱི་ཡོད་རེད། སྤྱིར་བཏང་སྐུ་གསུམ་ནང་ལ་སྐུ་བཞི་བསྡུ་གི་ཡོད་རེད། ཡིན་ན་ཡང་འདིའི་སྐབས་ལ་སྐུ་བཞི་གསུངས་པ་རེད། གསལ་བའི་ཆ་དང༌། སྟོང་པའི་ཆ་གཉིས་དབྱེ་བ་བྱས་ཀྱི་ཡོད་རེད། ཡང་ཆོས་སྐུ་ལ་དེ་བཤད་པའི་སྐབས་སུ་ལ་གསལ་ཆ་ལ་ཆོས་སྐུ་བཤད། སྟོང་ཆ་ལ་ངོ་བོ་ཉིད་སྐུ་བཤད་ཡོད་རེད་ཕར་ཕྱིན་སྐབས་ལ། འོ་འདི་འདྲ་བྱས་ནས་རྒྱལ་བ་སྐུ་བཞིའི་རྒྱ་མཚོ་ལ་འཇུག་འགྱུར་ཅིག །དེ་ཡིན་པའི་སྐབས་སུ་ལ་འཇུག་མཁན་སུ་ཡིན་ཟེར་ན། ང་རང་རེད་པ། ང་རང་གིས་འདི་ལྟ་བུའི་དགེ་བ་གསར་དུ་བསྒྲུབ་ཡོང་དུས་རྒྱལ་བ་སྐུ་བཞིའི་རྒྱ་མཚོའི་ནང་ལ་འགྲོ་གི་རེད་ཅེས་ལབ་པ་རེད། འདི་བཤད་ཡོང་དུས་དོན་དག་འདི་ཐེག་པ་དམན་པ་ཉན་ཐོས་པ་འདྲ་པོ་ཆ་བཞག་པ་ཡིན་ན། སྦྱོར་བ་རྣམ་དག་ཡོད་རེད། ག་རེ་ཡོད་རེད་ཟེར་ན། སྦྱོར་བ་རྣམ་པར་དག་པ་བདེན་བཞི་ལུགས་འབྱུང་དང༌། ལུགས་ལྡོག་གི་ཐོག་ནས་བསྟན་ཡོང་དུས་བདེན་བཞི་བླང་དོར་ཕྱིན་ཅི་མ་ལོག་པར་རྟོགས་ནས་རྟེན་འབྲེལ་བཅུ་གཉིས་ཀྱི་དང་པོ་མ་རིག་པ་སྤངས་ནས་ཉོན་མོངས་པ་མཐའ་དག་ཟད་པར་བྱེད་པ་རེད།

ཉོན་མོངས་པ་མཐའ་དག་ཟད་པར་བྱེད་པ་རེད་དེ། ཡིན་ན་ཡང་བསམ་པ་རྒྱ་ཆེ་བ་མཐའ་ཡས་པའི་སེམས་ཅན་ཐམས་ཅད་ལ་དམིགས་པའི་བརྩེ་བ་སྙིང་རྗེ་ཆེན་པོ་དང༌། བྱང་ཆུབ་ཀྱི་སེམས་མེད་པ་ཡིན་དུས་བྱང་ཆུབ་ཀྱི་སེམས་དང༌། སྙིང་རྗེ་ཆེན་པོ་དང་འབྲེལ་བའི་སྟོང་པ་ཉིད་རྟོགས་པའི་ཤེས་རབ་མེད་པ་ཡིན་པ་ཡིན་དུས་མཐར་ཐུག་སྐུ་བཞིའི་རྒྱ་མཚོ་ལ་འཇུག་མི་ཐུབ་པ་ཡིན་པ་རེད། འཇུག་མི་ཐུབ་པའི་རྒྱུ་མཚན་འདི་བྱང་ཆུབ་སེམས་དཔའ་ཐམས་ཅད་ག་རེ་རེད། སྦྱོར་བ་བདག་མེད་རྟོགས་པའི་ཤེས་རབ་དེ་ཡང་རྩ་བ་སྔོན་དུ་ག་རེ་སོང་བ་རེད་ཟེར་ན། བསམ་པ་རྣམ་པར་དག་པ་བརྩེ་བ་སྙིང་རྗེ་ཆེན་པོ་དང༌། དོན་དམ་བྱང་ཆུབ་ཀྱི་སེམས་ཟུང་དུ་འབྲེལ་བའི་ལྟ་བ་ཞིག་ཡིན་པ་ཡིན་དུས་འདི་ཡི་དགེ་བའི་ཚོགས་མཐའ་དག་འཁོར་གསུམ་རྙོག་པ་མེད་པས་རྩིས་ཟིན་ཡོང་དུས་རྒྱལ་བ་སྐུ་བཞིའི་རྒྱ་མཚོ་ལ་འགྲོ་གི་རེད། ཐེག་པ་ཆེ་ཆུང་གི་ཁྱད་པར་གཅིག་ཀྱང་འགྲོ་གི་ཡོད་ས་རེད། རྒྱལ་བ་སྐུ་བཞིའི་རྒྱ་མཚོར་འཇུག་འགྱུར་ཅིག ། ག ཐུན་མོང་ལམ་གྱི་རྟེན་ཕུན་ཚོགས་ལ་སྨོན་པ། ཇི་སྲིད་དེ་མ་ཐོབ་པ་དེ་སྲིད་དུ། ། སྐྱེ་དང་སྐྱེ་བའི་ཚེ་རབས་ཀུན་ཏུ་ཡང༌། ། སྡིག་དང་སྡུག་བསྔལ་སྒྲ་ཡང་མི་གྲག་ཅིང༌། ། བདེ་དགེ་རྒྱ་མཚོའི་དཔལ་ལ་སྤྱོད་པར་ཤོག ། དུས་ཇི་སྲིད་དེ་ལྟ་བུའི་རྒྱལ་བ་སྐུ་བཞིའི་གོ་འཕང་ཟེར་ན་ཡང་འགྲིག་གི་འདུག །དེ་ལྟ་བུའི་བསམ་པ་རྣམ་པར་དག་པ་དང༌། སྦྱོར་བ་རྣམ་པར་དག་པ་མ་ཐོབ་ཀྱི་བར་ལ་ཟེར་ན་ཡང་འགྲིག་གི་འདུག །རྒྱུ་འབྲས་གང་ལ་སྦྱར་ནའང་འགྲིག་གི་ཡོད་ས་རེད། འབྲས་བུ་རྒྱལ་བ་སྐུ་བཞི་ལ་སྦྱར་ནའང་འགྲིག་གི་འདུག །རྒྱུ་བསམ་སྦྱོར་རྣམ་དག་ལ་སྦྱར་ནའང་འགྲིག་གི་འདུག །གང་ཡང་རུང་བ་དེ་ལྟ་བུ་མ་ཐོབ་པ་དེ་སྲིད་དུ་རང་དེ་ལྟ་བུ་ལ་མངོན་དུ་འགྱུར་མ་ཐུབ་པའམ་དེ་ལྟ་བུ་བཙན་ས་ཟིན་མ་ཐུབ་པ། འདི་ཉམས་སུ་མྱོང་མ་ཐུབ་པ་དེ་སྲིད་དུ་རང་སྐྱེ་བ་འདི་དང༌།

སྐྱེ་བ་གཞན་ཚེ་རབས་གཞན་དུ་གནས་གང་དང་གང་དུ་སྐྱེ་བ་ཡིན་ན་ཡང༌། ཚེ་རབས་ཀུན་ཏུ་ཡང་གང་དང་གང་དུ་སྐྱེ་བ་ཡིན་ན་ཡང༌། ཡུལ་དེ་དང་དེ་དག་ལ་སྡིག་དང་སྡུག་བསྔལ་སྒྲ་ཡང་མི་གྲག་ཅིང་རྒྱུ་སྡིག་པ་མ་བྱེད་ན་འབྲས་བུ་སྡུག་བསྔལ་སྒྲ་ཡང་གྲགས་ཀྱི་མ་རེད། འདི་འདྲ་ཡིན་དུས། སྡིག་སྡུག་སྒྲ་ཡང་མི་གྲགས་ཤིང༌། བདེ་དགེ་རྒྱ་མཚོའི་དཔལ་ལ་སྤྱོད་པར་ཤོག །སྡིག་པ་ཡང་མིང་ཙམ་དུ་མ་གྲགས་པ། སྡུག་བསྔལ་ཡང་མིང་ཙམ་དུ་མ་གྲགས་པ་ལབ་པ་རེད་འདུག །སྡིག་དང་སྡུག་བསྔལ་སྒྲ་ཡང་མི་གྲགས་ཤིང༌། །བདེ་དགེ་རྒྱ་མཚོའི་དཔལ་ལ་སྤྱོད་པར་ཤོག །རྒྱུ་དགེ་བ་བསགས་པ་ལ་བརྟེན་ནས་འབྲས་བུ་བདེ་བ་ཡོང་གི་ཡོད་རེད། འདི་འདྲ་ཡིན་དུས་རྒྱུ་དགེ་བ་རྣམ་པར་དག་པ་བསྒྲུབས་པའི་འབྲས་བུ་བདེ་སྐྱིད་ཕུན་སུམ་ཚོགས་པ་ཐོབ་པའི་མཐུན་རྐྱེན་ཕུན་སུམ་ཚོགས་པ་དེ་ལྟ་བུ་ཡོད་པའི་དཔལ་ལ་སྤྱོད་པར་ཤོག །འདི་སྨོན་ལམ་རེད་བཞག ། ང ཐུན་མིན་ལམ་གྱི་རྟེན་ཕུན་ཚོགས་ལ་སྨོན་པ། དལ་འབྱོར་མཆོག་ཐོབ་དད་བརྩོན་ཤེས་རབ་ལྡན། ། བཤེས་གཉེན་བཟང་བསྟེན་གདམས་པའི་བཅུད་ཐོབ་ནས། ། ཚུལ་བཞིན་བསྒྲུབ་ལ་བར་ཆད་མ་མཆིས་པར། ། ཚེ་རབས་ཀུན་ཏུ་དམ་ཆོས་སྤྱོད་པར་ཤོག ། ཅེས་ཐུན་མོང་གི་ཉམས་ལེན་ལ་དང་པོ་དལ་བརྒྱད་འབྱོར་བཅུ་རེད། དལ་བ་བརྒྱད་དང༌། འབྱོར་པ་བཅུ་ཚང་བའི་མི་ལུས་རིན་པོ་ཆེ་ཐོབ་པ་དང༌། དལ་འབྱོར་མཆོག་ཐོབ་དེ་དལ་འབྱོར་མཆོག་ཏུ་འགྱུར་བ་ཐོབ་པ་དང༌། དལ་འབྱོར་མཆོག་ཐོབ་པའི་སྟེང་ལ་ཡང་ཕུན་སུམ་ཚོགས་པའི་ཆ་རྐྱེན་ག་རེ་དགོས་རེད་ཟེར་ན། དད་པ་དང༌། བརྩོན་འགྲུས། ཤེས་རབ་གསུམ་དགོས་གྱི་ཡོད་རེད། 

༡ དད་པ་གལ་ཆེན་པོ་ཡིན་པ། དད་པ་ཟེར་ཡག་འདི་སྤྱིར་བཏང་གལ་ཆེན་པོ་ཡིན་པ་རེད། དད་པ་ཟེར་ཡག་དེ་ཡང༌། རྒྱུད་བླ་མ་ནང་ལ། རང་བྱུང་རྣམས་ཀྱི་དོན་དམ་དེ། ། དད་པ་ཉིད་ཀྱིས་རྟོགས་བྱ་ཡིན། ། ཞེས་བཤད་ཡོང་དུས་ཆོས་ཉིད་ཀྱི་གནས་ལུགས་མཐར་ཐུག་པ་དད་པ་ལ་བརྟེན་ནས་རྟོགས་དགོས་པ་གསུངས་ཀྱི་ཡོད་རེད། དད་པ་ཉིད་ཀྱིས་རྟོགས་བྱ་ཡིན། ། ཞེས་བཤད་ཀྱི་ཡོད་རེད། དེ་ཙམ་དུ་མ་ཟད་པའི་དད་པ་ལ་སྤྱིར་བཏང་གི་ཕར་ཕྱིན་སྐབས་ལ་དབང་རྟུལ་དད་པའི་རྗེས་འབྲང་དང༌། དབང་རྣོན་ཆོས་ཀྱི་རྗེས་འབྲང་གཉིས་བཤད་ཀྱི་ཡོད་རེད། དེ་བཤད་པའི་སྐབས་སུ་དབང་རྟུལ་དད་པའི་རྗེས་འབྲང་ཟེར་ཡག་འདི་ང་རང་ཚོ་སྤྱིར་བཏང་འཇིག་རྟེན་པ་ཐམས་ཅད་ཀྱིས་ཆོས་དང་ཆོས་མ་ཡིན་པ་སོ་སོར་ཕྱེ་ཐུབ་ཀྱི་ཡོད་མ་རེད་དེ། ཡིན་ན་ཡང་ལོ་རྒྱུས་དང༌། གྲུབ་མཐའི་འཛིན་སྟངས་བྱེད་སྟངས་ཤིག་གི་ཐོག་ནས་ཁས་ལེན་བྱེད་ཡོང་དུས་རྩ་ཆེན་པོ་རེད་ཟེར་ནས་དད་པ་བྱེད་ཡག་འདི་དབང་རྟུལ་དད་པའི་རྗེས་འབྲང་ཟེར་གྱི་རེད། འདི་ལྟ་བུ་ཐར་པ་རྣམ་དག་སྒྲུབ་ཡག་ལ་ཕན་ཐོགས་མེད་པ་ཡིན་པ་རེད། ཐར་པ་རྣམ་དག་བསྒྲུབ་ཡག་ལ་ག་རེ་དགོས་པ་རེད་ཟེར་ན། དབང་རྣོན་ཆོས་ཀྱི་རྗེས་འབྲང་དགོས་པ་རེད། འདི་ཡིན་དུས་སྤྱིར་བཏང་དབང་རྟུལ་དད་པའི་རྗེས་འབྲང་བྱེད་པ་ཡིན་ན་ཡང་ཕན་ཐོགས་མེད་པ་མ་རེད། ཕན་ཐོགས་ཡོད་རེད། དགེ་བའི་རྩ་བའི་བག་ཆགས་ཕྲ་མོ་ཞིག་བཞག་ཐུབ་ཀྱི་ཡོད་རེད། ཡིན་ན་ཡང་ཆོས་རབ་རྣམ་འབྱེད་ཀྱི་ཤེས་རབ་མཐར་ཐུག་པ་སྐྱེ་ཡག་ལ་དབང་རྣོན་ཆོས་ཀྱི་རྗེས་འབྲང་དགོས་ཀྱི་ཡོད་རེད། ཆོས་དང་ཆོས་མ་ཡིན་པ་སོ་སོར་འབྱེད་ཤེས་པའི་རྟོག་དཔྱོད་འདི་འདྲའི་བློ་གྲོས་དགོས་ཀྱི་ཡོད་རེད། འདི་འདྲའི་མཐུ་དང་ལྡན་པ་གཅིག་གིས་བརྟག་དཔྱད་བཏང་ནས་ཆོས་མ་ཡིན་པ་ཐམས་ཅད་དོར་ཤེས་པ་བྱེད། ཆོས་ཡིན་པ་ཐམས་ཅད་ཡར་བླང་ཤེས་པ། འདི་འདྲའི་བླང་དོར་གྱི་གནས་ལ་ཡང་གཞན་ལ་གཏན་ལ་ཕབ་པ་རང་གི་དངོས་གནས་དྲང་གནས་བློ་གྲོས་ཀྱི་མཐུའམ་བློ་གྲོས་ཀྱི་ཤེས་རབ་འདིས་དཔྱད་ཡོང་དུས་དེ་ལ་ཡང་ངེས་ཤེས་འབྲང་ཐུབ་པ་ཞིག་ཡིན་དགོས་ཀྱི་ཡོད་རེད།

ངེས་ཤེས་དེ་ལྟ་བུ་འབྲང་ཡག་ལ་ཚད་མ་སྔོན་དུ་འགྲོ་དགོས་ཀྱི་ཡོད་རེད། ཚད་མ་འདི་ཡང་གཞལ་བྱ་མངོན་གྱུར་ལ་མངོན་སུམ་ཚད་མས་མ་གནོད་པ་དང༌། གཞལ་བྱ་ལྐོག་གྱུར་ལ་རྗེས་དཔག་ཚད་མས་མ་གནོད་པ། ཤིན་ཏུ་ལྐོག་གྱུར་ལ་ཡིད་ཆེས་ཚད་མས་མ་གནོད་པ་དཔྱད་གསུམ་དག་པའི་ལུང་ལ་བརྟེན་དགོས་པ་རེད། དཔྱད་གསུམ་དག་པའི་ལུང་ལ་བརྟེན་ནས་དཔྱད་གསུམ་དག་པའི་ཐོག་ནས་རང་ལ་ཕྱིན་ཅི་མ་ལོག་པའི་འདོད་པའི་དད་པ་སྐྱེས་ན་འདི་ལ་བརྟེན་ནས་ངེས་ཤེས་འབྲང་གི་རེད། ངེས་ཤེས་འབྲང་དུས་དེ་ལྟ་བུའི་ངེས་ཤེས་འབྲང་ཟིན་པའི་རྟོགས་བྱའི་ལྟ་བ་གང་ཡིན་པ་དེ་ལ་འཕོ་འགྱུར་འགྲོ་ཡག་མེད་པ་རེད་འདུག །འདི་འདྲ་ཡིན་དུས་དད་ཟེར་ཡག་འདི་དབང་རྟུལ་དད་པའི་རྗེས་འབྲངས་ལས་ལྷག་པའི་དབང་རྣོན་ཆོས་ཀྱི་རྗེས་འབྲང་གཙོ་བོ་བཤད་པ་རེད། དད་པ་ཟེར་ཡག་དེ་ཙམ་དུ་མ་ཟད་པའི་སྤྱིར་དད་པ་ལ་ཆ་བཞག་ན་ཡང༌། དད་པ་མེད་པའི་མི་རྣམས་ལ། ། དཀར་པོའི་ཆོས་རྣམས་མི་སྐྱེ་སྟེ། ། ས་བོན་མེ་ཡིས་ཚིག་པ་ལ། ། མྱུ་གུ་སྔོན་པོ་ཇི་བཞིན་ནོ། ། ཞེས་གསུངས་པ་ནང་བཞིན་གྱི་དད་པ་མེད་ན་འདིའི་རྒྱུད་ལ་དགེ་བའི་རྩ་བ་ཐམས་ཅད་སྐྱེ་ཐུབ་ཀྱི་མ་རེད་གསུངས་པ་རེད། ས་བོན་མེ་ཡིས་ཚིག་པ་ལ་མྱུ་གུ་སྔོན་པོ་སྐྱེ་མི་སྲིད་པ་ལྟར་དུ་དད་པ་མེད་པའི་གང་ཟག་ལ་འཇིག་རྟེན་དང༌། འཇིག་རྟེན་ལས་འདས་པའི་དགེ་རྩ་བསྒྲུབ་ཐུབ་ཀྱི་མ་རེད་གསུངས་པ་རེད། དགེ་རྩ་སྐྱེ་ཐུབ་ཀྱི་མ་རེད་གསུངས་པ་རེད། འདི་ཡིན་དུས་དང་པོ་དད་པ་གལ་ཆེན་པོ་རེད། ༢ བརྩོན་འགྲུས་གལ་ཆེན་པོ་ཡིན་པ། དེ་ནས་བརྩོན་འགྲུས་གལ་ཆེན་པོ་རེད། གཉིས་པ་དེ་ལ་བཙོན་འགྲུས་ཟེར་ཡག་འདི། བརྩོན་གང་དགེ་ལ་སྤྲོ་བ་འོ། ། གསུངས་པ་ནང་བཞིན་གྱི་གང་དག་དགེ་བའི་གནས་ལ་སྤྲོ་བ་དང་ལྡན་པ་ཞིག་ལ་སྤྲོ་བས་འཇུག་པ་གཅིག་ལ་བརྩོན་པ་ཟེར་གྱི་ཡོད་རེད། དེའང་བརྩོན་ཟེར་ཡག་འདི་ཡང་རྟོགས་བྱ་འདི་ལྟ་བུ་ཡི་ལྟ་བ་ལ་སྤྲོ་བས་འཇུག་འདོད་ཀྱི་ཀུན་སློང་ཡོད་དགོས་པ་རེད་འདུག

།དེའང་ལན་དང་རྣམ་སྨིན་ལ་རེ་བ་མེད་པ་ཞིག་གི་ཐོག་ནས་མཐའ་ཡས་པའི་སེམས་ཅན་ཐམས་ཅད་ཀྱི་དོན་གཙོ་བོ་དམིགས་པ་ཞིག་དགོས་ཀྱི་ཡོད་རེད་མ་གཏོགས་ཡང་རང་ཐར་པ་དོན་གཉེར་གྱི་བསམ་བློ་བཏང་བ་ཡིན་ན་ཡང་ཉན་ཐོས་ཀྱི་བརྩོན་འགྲུས་ཆགས་འགྲོ་གི་ཡོད་རེད། དེ་ཡིན་དུས་ཐེག་ཆེན་ལ་མི་འགྲིག་པ་རེད། དེ་ཡིན་དུས་མཐའ་ཡས་པའི་སེམས་ཅན་ཐམས་ཅད་ཀྱི་དོན་དུ་དམིགས་རྣམ་གཙོ་བོ་མཐའ་ཡས་པའི་སེམས་ཅན་ཐམས་ཅད་ལ་དམིགས་རྣམ་བྱེད་དགོས་པ་རེད། འདིའི་ཆེད་དུ་ཐམས་ཅད་མཁྱེན་པའི་གོ་འཕང་བསྒྲུབ་པར་བྱེད་པ་ལ་བརྩོན་འགྲུས་ངེས་པར་དུ་དགོས་པ་རེད། བརྩོན་འགྲུས་མེད་དུ་མི་རུང་བ་ཡིན་དུས་བརྩོན་འགྲུས་ངེས་པར་དུ་བསྟེན་དགོས་པར། འཇུག་པའི་ནང་ལ། ཡོན་ཏན་མ་ལུས་བརྩོན་འགྲུས་རྗེས་འགྲོ་ཞིང༌། ། བསོད་ནམས་བློ་གྲོས་ཚོགས་ནི་གཉིས་ཀྱི་རྒྱུ། ། ཞེས་ཚོགས་གཉིས་ཀྱི་རྒྱུ་ཡི་རྩ་བ་བརྩོན་འགྲུས་ལ་བཞག་ཡོད་པ་རེད། འདི་ཡིན་དུས་བརྩོན་འགྲུས། ༣ ཤེས་རབ་གལ་ཆེན་པོ་ཡིན་པ། དེ་ནས་ཤེས་རབ་ཟེར་ཡག་འདི་གལ་ཆེན་པོ་ཡིན་པ་རེད། མགོན་པོ་ཀླུ་སྒྲུབ་ཀྱིས། མཐོང་དང་མ་མཐོང་ཡོན་ཏན་ནི། ། ཀུན་གྱི་རྩ་བ་ཤེས་རབ་ཡིན། ། དེ་ལྟར་མངོན་པར་བསྒྲུབ་པའི་ཕྱིར། ། ཤེས་རབ་ཡོངས་སུ་གཟུང་བར་བྱ། ། ཞེས་བཤད་ཡོང་དུས་མཐོང་དང་མ་མཐོང་ཡོན་ཏན་ཟེར་ཡག་འདི་མཐོང་བ་ཚེ་འདིའི་ཡོན་ཏན་དང༌། མ་མཐོང་ཚེ་ཕྱི་མའི་ཡོན་ཏན་ཐམས་ཅད་ཀྱི་རྩ་བ་ག་རེ་ལ་རག་ལས་པ་རེད་ཟེར་ན། ཤེས་རབ་ལ་རག་ལས་པ་རེད་གསུངས་པ་རེད། ཤེས་རབ་མེད་ན་འཇིག་རྟེན་དང༌། འཇིག་རྟེན་ལས་འདས་པའི་གནས་ལུགས་མཐར་ཐུག་པ་ཐམས་ཅད་རྟོགས་ཐུབ་ཡག་ཡོད་མ་རེད། འདི་འདྲ་ཡིན་དུས་ཤེས་རབ་ཟེར་བ་གལ་ཆེན་པོ་རེད། ཤེས་རབ་ལ་ཡང་སྤྱིར་བཏང་འཇིག་རྟེན་པའི་ཤེས་རབ་དང༌། འཇིག་རྟེན་ལས་འདས་པའི་ཤེས་རབ་གཉིས་ཡོད་པའི་ནང་ནས་གཉིས་ཀ་གལ་ཆེན་པོ་ཡིན་པ་རེད། དང་པོ་འཇིག་རྟེན་པའི་ཤེས་རབ་གལ་ཆེན་པོ་རེད།

འཇིག་རྟེན་པའི་ཤེས་རབ་ལ་ཡང་འཇིག་རྟེན་པའི་ཡང་དག་པའི་ཤེས་རབ་དང༌། འཇིག་རྟེན་པའི་ཕྱིན་ཅི་ལོག་པའི་ཤེས་རབ་གཉིས་ཡོད་པ་རེད། འཇིག་རྟེན་པའི་ཡང་དག་པའི་ཤེས་རབ་ལ་བསྟེན་དགོས་པ་རེད། འཇིག་རྟེན་པའི་ཡང་དག་པའི་ཤེས་རབ་ལ་བརྟེན་ནས་འཇིག་རྟེན་ལས་འདས་པའི་ཡང་དག་པའི་ཤེས་རབ་རྟོགས་ཐུབ་ཀྱི་ཡོད་རེད། འདི་འདྲ་ཡིན་དུས་ཤེས་རབ་ཟེར་ཡག་འདི་ཤེས་རབ་དངོས་ཀྱི་བྱ་བ་ཟེར་ཡག་འདི་ག་རེ་ཟེར་ན། བདག་འཛིན་གྱི་དངོས་ཀྱི་གཉེན་པོ་བྱེད་ཐུབ་ཀྱི་ཡོད་རེད། བདག་འཛིན་དེའང་གང་ཟག་གི་བདག་དང་ཆོས་ཀྱི་བདག་གཉིས་ཀ་གཅོད་པར་བྱེད་པའི་ཤེས་རབ་ཅིག་དགོས་ཀྱི་རེད། དེ་ཡིན་དུས་ཤེས་རབ་མཐུ་དང་ལྡན་པ་དལ་བ་བརྒྱད་དང་འབྱོར་པ་བཅུ་ཚང་བའི་ཐོག་ལ་དད་བརྩོན་ཤེས་རབ་གསུམ་གྱིས་ཕུན་སུམ་ཚོགས་པ་དང་ལྡན་པ། དེ་ནས་དད་པ་ཡང་ཡོད། བརྩོན་འགྲུས་ཀྱང་ཡོད། ཤེས་རབ་ཀྱང་ཡོད། དེ་ནས་བསྡད་བསྡད་ན་འགྲིགས་ཀྱི་ཡོད་མ་རེད། ༤ དགེ་བའི་བཤེས་གཉེན་ངེས་པར་དུ་བསྟེན་དགོས་པ། དགེ་བའི་བཤེས་གཉེན་གཅིག་ངེས་པར་དུ་བསྟེན་དགོས་ཀྱི་ཡོད་རེད་འདུག་གོ། འདི་འདྲ་ཡིན་དུས་བཤེས་གཉེན་བཟང་བསྟེན་ལབ་པ་རེད་འདུག །བཤེས་གཉེན་བཟང་པོ་བསྟེན་པ། བཤེས་གཉེན་བཟང་པོ་བསྟེན་ཟེར་ཡག་འདི་ཡང་བཟང་པོ་ཟེར་ཡག་འདིའང་ཕྱིན་ཅི་ལོག་པའི་བཤེས་གཉེན་བསྟེན་པ་ཡིན་ན་མི་འགྲིག་པ་རེད། འདི་ཡིན་པའི་སྐབས་སུ་བཤེས་གཉེན་བཟང་པོ་བསྟེན་པ་ཟེར་ཡག་འདི། རྟག་པར་དགེ་བའི་བཤེས་གཉེན་ནི། ། ཐེག་ཆེན་དོན་ལ་མཁས་པ་དང༌། ། བྱང་ཆུབ་སེམས་པའི་བརྟུལ་ཞུགས་མཆོག ། སྲོག་གི་ཕྱིར་ཡང་མི་བཏང་ངོ༌། ། ཞེས་མཚན་ཉིད་དེ་ལྟ་བུ་ཚང་བའི་དགེ་བའི་བཤེས་གཉེན་བསྟེན་དགོས་ཡོད་རེད། དེ་འདྲ་ཡིན་དུས་བཤེས་གཉེན་བཟང་པོ་བསྟེན་པ་ལ་རྒྱུ་མཚན་ག་རེ་ཡོད་རེད་ཟེར་ན། བཤེས་གཉེན་བཟང་པོ་ངེས་པར་དུ་བསྟེན་དགོས་ཀྱི་ཡོད་རེད། བཅོམ་ལྡན་འདས་ཀྱིས་ཀྱང༌། དགེ་སློང་ཐམས་ཅད་ལ་དགེ་བའི་བཤེས་གཉེན་བསྟེན་དགོས་པར་གསུངས་པ་རེད།

དགེ་བའི་བཤེས་གཉེན་བསྙེན་པར་བྱ། བཀུར་བར་བྱ། གསུངས་པ་རེད། བསྙེན་བཀུར་བཟང་པོས་བསྟེན་དགོས་པ་རེད་འདུག །བཤེས་གཉེན་བཟང་པོ་བསྟེན། བཤེས་གཉེན་བཟང་པོ་བསྟེན་ཟེར་ཡག་འདི་ཡང་བཤེས་གཉེན་དང་པོ་རང་གིས་སོ་སོར་ཕྱེ་ཤེས་དགོས་ཀྱི་ཡོད་རེད། ཕྱིན་ཅི་ལོག་པའི་བཤེས་གཉེན་དང༌། ཕྱིན་ཅི་མ་ལོག་པའི་བཤེས་གཉེན་གཉིས་པོ་སོ་སོར་ཕྱེ་ཤེས་ནས། ཕྱིན་ཅི་ལོག་པའི་བཤེས་གཉེན་ཟེར་མཁན་འདི་བདུད་ཀྱིས་བྱིན་གྱིས་རླབས་པའི་བཤེས་གཉེན་ལ་ཕྱིན་ཅི་ལོག་པའི་བཤེས་གཉེན་རེད། འདི་འདྲས་ལམ་དང་ལམ་མ་ཡིན་པ་གཉིས་ཀྱི་དབྱེ་བ་ནི་ཕྱེ་ཤེས་ཀྱི་མ་རེད། འདི་ཕྱེ་མ་ཤེས་ཡོང་དུས་ལམ་ལོག་པ་ལ་ལམ་ཚད་མར་གཟུང་བཞག་ན་དཔེ་བསག་གི་ཡོད་རེད། འདི་འདྲ་ཡིན་དུས་ལམ་ཕྱིན་ཅི་ལོག་པ་ལ་ལམ་ཕྱིན་ཅི་ལོག་པ་སྟོན་ཤེས་མཁན། ལམ་རྣམ་པར་དག་པ་ལ་ལམ་རྣམ་པར་དག་པ་སྟོན་ཤེས་མཁན། དེ་གཉིས་ཁག་ཁག་ཕྱེ་ཤེས་མཁན་ཞིག་དགོས་ཀྱི་ཡོད་རེད། འདི་འདྲ་ཕྱེ་ཤེས་པ་ལ་དང་པོ་བཤེས་གཉེན་ཁོ་རང་ལ་ཆོས་རབ་ཏུ་རྣམ་འབྱེད་ཀྱི་ཤེས་རབ་ཅིག་དགོས་ཀྱི་ཡོད་རེད། ཆོས་རབ་ཏུ་རྣམ་འབྱེད་ཀྱི་ཤེས་རབ་མཐར་ཐུག་པ་ཐམས་ཅད་མཁྱེན་པ་ལ་མ་གཏོགས་ཡོད་མ་རེད་དེ། ཡིན་ན་ཡང་ཆོས་རབ་རྣམ་འབྱེད་ཀྱི་ཤེས་རབ་ངེས་པར་དུ་དགོས་ཀྱི་ཡོད་རེད། འདི་འདྲ་ཡིན་དུས་བཤེས་གཉེན་བཟང་པོ་བསྟེན། ཞེས་རང་ཡང་ཆོས་ཉིད་མངོན་སུམ་དུ་རྟོགས་པའི་ལྟ་བ་ལ་ངེས་ཤེས་དང༌། ཚད་མ་ཕྱིན་ཅི་མ་ལོག་པ་སྐྱེས་ཡོད་མཁན། གཞན་ལ་ཡང་དེ་ལྟ་བུ་ལ་སྐྱེ་འདོད་ཀྱི་བློ་ཡོད་མཁན་ཞིག་དགོས་པ་རེད་འདུག་ག །བཤེས་གཉེན་བཟང་པོ་བསྟེན་པ། བཤེས་གཉེན་བཟང་པོ་ལ་བསྟེན་ཙམ་བྱེད་ན་ཡང་འགྲིག་གི་ཡོད་མ་རེད། འདིའི་མདུན་ནས་གདམས་པའི་བཅུད་ཐོབ་དགོས་པ་རེད། ༥ གདམས་ངག་སྙིང་པོ་ཐོབ་དགོས་པ། གདམས་པའི་བཅུད་ཟེར་ཡག་འདི། སྤྱིར་བཏང་གདམས་པའི་བཅུད་བཤད་ཡོང་དུས་གདམས་ངག་མང་པོ་ཡོད་པའི་ནང་ནས་སྙིང་པོ་འདྲ་པོ་ཞིག་ཐོབ་དགོས་ཀྱི་རེད་ལབ་ཡོང་དུས་ཕྱག་རྒྱ་ཆེན་པོ་ལ་གཙོ་བོ་གོ་བསྡད་པ་རེད་འདུག

།འདི་ཡིན་དུས་སྤྱིར་བཅོམ་ལྡན་འདས་ཀྱིས། ཉོན་མོངས་བརྒྱད་ཁྲི་བཞི་སྟོང་གི་གཉེན་པོ་ལ་ཆོས་ཕུང་བརྒྱད་ཁྲི་བཞི་སྟོང་གསུངས་ཡོད་རེད། ཆོས་ཕུང་བརྒྱད་ཁྲི་བཞི་སྟོང་ཐམས་ཅད་ཀྱང་རྩ་བ་ཐམས་ཅད་མཁྱེན་པའི་གོ་འཕང་འཐོབ་ཡག་དང༌། འཁོར་བ་ལས་ཐར་པའི་ཐབས་ཁོ་ན་མ་གཏོགས་དོན་མེད་པའི་གཏམ་དང༌། དོན་མེད་པའི་ཚིག་ཡོད་མ་རེད་དེ། ཡིན་ན་ཡང་ཚེ་གཅིག་ལུས་གཅིག་ལ་མངོན་པར་རྫོགས་པར་སངས་རྒྱས་ཡག་རྗེ་བཙུན་མི་ལ་རས་པ་ལྟ་བུ་དང༌། རྒྱལ་བ་རྒོད་ཚང་པ་ལྟ་བུའི་རྣམ་ཐར་ལ་རྗེས་སུ་འབྲང་མཁན་ཡིན་ན། ཕྱག་རྒྱ་ཆེན་པོའི་ལམ་གྱི་མན་ངག་ལ་བརྟེན་ནས་སྐྱེ་བ་འདི་ཉིད་ཁོ་ན་ལ་དངོས་གནས་དྲང་གནས་ཀྱི་སྟན་ཐོག་གཅིག་ལ་ཕྱག་རྒྱ་ཆེན་པོའི་ལམ་གྱི་ཉམས་ལེན་འདི་སྟན་ཐོག་གཅིག་ལ་བཅུད་སྐྱེ་ཐུབ་ཡག་གི་སྤྲོ་བ་དང་འདི་འདྲའི་འདུན་པ་ཡོད་ན། གདམས་པའི་བཅུད་ལ་ཞེ་དྲག་གལ་ཆེན་པོ་རེད་གསུངས་པ་རེད་འདུག །བཅུད་ཟེར་ན་སྙིང་པོ། སྙིང་པོ་ལྟ་བུ་འདི་ཕྱག་རྒྱ་ཆེན་པོ་ཡིན་པ་རེད། ཡིན་ན་ཡང་ཕྱག་རྒྱ་ཆེན་པོ་ཟེར་བའི་སྐབས་སུ་ལྟ་བས་སྒྲོ་འདོགས་བཅད་མ་དགོས་པ། འདི་འདྲ་བྱས་ནས་ཁ་ཐུག་ལ་གསེར་དངུལ་སྤྲོད་ཡོང་བ་ལྟ་བུ་ལས་དང་པོ་པའི་གང་ཟག་མ་ཡིན་པ་ལས་དབང་པོ་ཅིག་ཅར་བ་ཟེར་དགོས་རེད་པ། ཅིག་ཅར་བའི་བློ་ངོར་འདྲ་པོ་དང༌། དབང་པོ་ཤིན་ཏུ་རྣོན་པོ་འདི་ཚོ་ཡིན་ན་ནི། ད་ལྟ་མངོན་སུམ་དུ་རྟོགས་པའི་གང་ཟག་ཡིན་ན་ནི་ངེས་པར་དུ་དགོས་ཀྱི་ཡོད་ས་མ་རེད་མ་གཏོགས་གཞན་འདྲ་པོ་ཡིན་ན་ནི། དང་པོ་ལྟ་བའི་སྒྲོ་འདོགས་བཅད་དགོས་ཀྱི་ཡོད་རེད། རིམ་པ་བཞིན་དུ་བསླབ་དགོས་ཀྱི་ཡོད་རེད། དེ་ཡང་བརྟག་པ་གཉིས་པའི་ནང་ལ། དང་པོ་བྱེ་བྲག་སྨྲ་བ་བསྟན། དེ་ནས་མདོ་སྡེ་པ་བསྟན་དགོས་པ་དང༌། འདིའི་རྗེས་སེམས་ཙམ་པ་བསྟན་དགོས་པ་རེད། འདི་ཡི་རྗེས་སུ་དབུ་མ་པ་བསྟན། དེ་ནས་དེའི་རྗེས་ལ་སྔགས་བསྟན་དགོས་པ་རེད། སྔགས་ཀྱི་རིམ་པ་ཀུན་ཤེས་ནས། །

དེ་རྗེས་ཀྱཻ་ཡི་རྡོ་རྗེ་བསྟན། ། ཞེས་བཤད་ཡོང་དུས་འདིའི་རྗེས་ལ་རྒྱས་པ་ཞིག་བསྟན་གྱི་ཡོད་རེད། འདི་འདྲ་བཤད་ཡོང་དུས་ཁོ་ལམ་གྱི་གོ་རིམ་འདི་གྲུབ་མཐའ་གང་འདྲ་ཡོད་པ་འདི་ནང་བཞིན་བྱེད་ནས་འགྲོ་དགོས་པ་རེད་འདུག་མ་གཏོགས། ཡང་ཁ་ཐུག་ལ་ལྟ་བ་ཆོས་དབྱིངས་རྟོགས་པའི་ལྟ་བ་སྔོན་དུ་འགྲོ་མ་དགོས་པ་འདི་འདྲ་རེད་མི་འདུག །བདག་དང་བདག་མེད་ཀྱི་རྣམ་གཞག་འདི་ཚོ་ཡག་པོ་ཤེས་ནས་དེའི་སྟེང་ལ་བརྟན་པ་ཐོབ། དེ་ནས་གནས་ལུགས་མངོན་དུ་འགྱུར། དེ་ནས་ཕྱག་རྒྱ་ཆེན་པོའི་མན་ངག་ལ་སླེབས་དགོས་པ་རེད་འདུག་ག ། ༦ ལྟ་ཐོག་ནས་སྒོམ་པ་བཙལ་བ། ཡིན་ན་ཡང་སྤྱིར་བཀའ་བརྒྱུད་པ་ལ་ལྟ་ཐོག་ནས་སྒོམ་པ་བཙལ་བ་དང༌། སྒོམ་ཐོག་ནས་ལྟ་བ་བཙལ་བའི་ལུགས་གཉིས་ཡོད་རེད། དེ་ཡིན་དུས་ཤེས་རབ་ཡང་དག་པ་ཕྱིན་ཅི་མ་ལོག་པའི་སྐྱེས་སྟོབས་སྦྱང་སྟོབས་དངོས་གནས་དྲང་གནས་སྔོན་དུ་འགྲོ་བསྡད་མཁན་གང་ཟག་དབང་པོ་ཡང་རབ་ཡིན་ན་ནི། སྒོམ་གྱི་ཐོག་ནས་ལྟ་བ་བཙལ་ཐུབ་པ་རེད་འདུག །སྒོམ་གྱི་ཐོག་ནས་ལྟ་བ་བཙལ་ཐུབ་པ་རེད། མི་བསྐྱོད་རྡོ་རྗེས། དབུ་མ་འཇུག་པའི་ནང་ལ་ཡོད་རེད། དངོས་གནས་དྲང་གནས་ཚེ་འདི་ལ་སློབ་སྦྱོང་མ་བྱེད་ན་ཡང་རྩ་རླུང་ཐིག་ལེ་ལ་གནད་བཅིངས་ནས་སྐྱེ་བ་སྔ་མ་རྣམས་སུ་བག་ཆགས་ཀྱི་མཐུ་ཤུགས་ཆེན་པོ་ཡོང་མཁན་གྱི་རིགས་འདི་བླ་མ་ལ་མོས་གུས་དང༌། དད་པ་དང༌། དག་སྣང་ཤུགས་ཆེན་པོ་ཡོད་པ། མར་རིགས་དྲུག་གི་སེམས་ཅན་ལ་ཡང་སྙིང་རྗེ་དང༌། བྱང་ཆུབ་ཀྱི་སེམས་ཤུགས་ཆེན་པོ་ཡོད་པ། བར་དུ་ང་རང་འཁོར་བ་ལ་ངེས་འབྱུང་གི་བློ་ཤུགས་ཆེན་པོ་ཡོད་པ་བྱས། དེ་ནས་རྩ་རླུང་ཐིག་ལེ་ལ་གནད་བཅིངས་ནས་དེ་འདྲ་བྱེད་བསྡད་མཁན་ཞིག་ཡིན་ན་ནི། དངོས་གནས་དྲང་གནས་གྲུབ་མཐའི་ཁ་འཛིན་གྱི་འདི་འདྲའི་སློབ་སྦྱོང་ཤུགས་ཆེན་པོ་མ་བྱེད་ན་ཡང་སྐྱེ་བ་འདི་ཉིད་ལ་ཕྱག་རྒྱ་ཆེན་པོའི་མན་ངག་ཚེ་གཅིག་ལ་ཐོབ་བསྡད་མཁན་འདི་འདྲ་ཡོད་རེད་ཟེར་ནས་གསུངས་ཡོད་རེད།

འདི་འདྲ་ཡིན་དུས་སྒོམ་ཐོག་ནས་ལྟ་བ་བཙལ་བསྡད་པ་འདྲ་པོ་མཐོང་བསྡད་ཀྱི་ཡོད་རེད། ཡིན་ན་ཡང་དབང་པོ་རིམ་གྱིས་པ་འདི་ཚོ་ཕལ་ཆེ་བའི་ལུགས་སུ་བྱེད་པ་ཡིན་ན། ལྟ་ཐོག་ནས་སྒོམ་བཙལ་དགོས་རྒྱུ་ཡིན་དུས་ལྟ་བ་སྔོན་དུ་མ་སོང་བར་སྒོམ་པ་ཡོང་གི་ཡོད་མ་རེད། འདི་འདྲ་ཡིན་དུས་སྒོམ་རྣམ་དག་རྒྱུད་ལ་སྐྱེ་བ་ལ་དང་པོ་ལྟ་བ་རྣམ་དག་རྒྱུད་ལ་སྐྱེ་དགོས་ཀྱི་ཡོད་རེད། འདི་ཡིན་དུས་སྔོན་ལ་བྱེ་བྲག་སྨྲ་བ་ནས་བཟུང་ནས་ཡ་གི་དབུ་མའི་བར་དུ་བཤད་བསྡད་ཡག་གི་ལྟ་སྒོམ་སྤྱོད་གསུམ་ཆ་ཚང་སྔོན་དུ་སོང༌། འདིའི་རྗེས་ལ་མཐར་ཐུག་གི་གྲུབ་དོན་འདྲ་པོ་ཕྱག་རྒྱ་ཆེན་པོ་ཡི་ནང་ལ་བཤད་བསྡད་ཡའི་མན་ངག་གི་ཉམས་སུ་ལེན་ཡོང་དུས་གདམས་པའི་བཅུད་ལབ་པ་རེད་འདུག ། ༧ གདམས་ངག་སྙིང་པོ་རྟོགས་དགོས་པ། གདམས་པའི་བཅུད་ཐོབ་ནས། གདམས་པའི་བཅུད་ཐོབ་པ་ཙམ་གྱིས་ཕན་གྱི་མ་རེད། འདི་བསྒྲུབ་དགོས་པ་རེད། འདི་མ་བསྒྲུབ་ན་ཕན་གྱི་མ་རེད། གོ་ལོ་ཐོས་ལོ་ཙམ་ལ་བཞག་བཞག་པ་ཡིན་ན། འདིས་ཕན་གྱི་ཡོད་མ་རེད། ཕྱག་རྒྱ་ཆེན་པོ་ཟེར་ནས་ཁ་ནས་བཤད་བསྡད་ན་ཕན་གྱི་ཡོད་མ་རེད། སྟོང་པ་ཉིད་རྟོགས་པའི་ལྟ་བ་ཟེར་ནས་ཁ་ནས་བཤད་བསྡད་ན་ཕན་གྱི་ཡོད་མ་རེད། ཁོ་དངོས་གནས་དྲང་གནས་ཀྱི་དངོས་ཀྱི་གཉེན་པོ་བྱེད་དགོས་ཀྱི་ཡོད་རེད། འཛིན་སྟངས་དངོས་འགལ་ཞིག་དགོས་ཀྱི་ཡོད་རེད། ད་ལྟ་ང་རང་ཚོ་ཕྱིན་ཅི་ལོག་པའི་འཛིན་པ་དང་དངོས་སུ་འགལ་བའི་ལྟ་བ་ཞིག་དགོས་ཀྱི་ཡོད་པ་ཡིན་དུས་དངོས་སུ་ཉམས་སུ་མྱོང་ནས་དགོས་ཀྱི་ཡོད་རེད་མ་གཏོགས་གྲུབ་མཐའི་ནང་གི་ཁས་ལེན་གྱི་འཛིན་མཚམས་དང༌། ཁས་ལེན་གྱི་ཚད་དང༌། དེ་ཙམ་ཁས་ལེན་པ་ཙམ་གྱིས་ཕན་གྱི་ཡོད་ས་མ་རེད། སྤྱིར་བཏང་རྗེ་བཙུན་མི་ལས་གསུངས་པ་ནང་བཞིན་གྱིས། 

ལྟ་བ་སྟོང་པའི་ཡེ་ཤེས་དེ། ། ཁ་ལྟ་རྐྱང་པར་འཆོར་ཉེན་གདའ། ། དོན་ལ་ངེས་ཤེས་མ་སྐྱེས་ན། ། ཚིག་གིས་བདག་འཛིན་གྲོལ་བ་མེད། ། གསུངས་པ་རེད། ལྟ་བ་སྟོང་པའི་ཡེ་ཤེས་ཟེར་ན་གང་ལྟར་ཕྱག་རྒྱ་ཆེན་པོའི་གནས་ལུགས་གཉུག་མ་ལྷན་ཅིག་གནས་པའི་ཡེ་ཤེས་ཟེར་ཡག་འདི། སྟོང་པའི་ཡེ་ཤེས་དངོས་སུ་ཉམས་སུ་མ་ལེན་ན་ཁའི་ལྟ་བ་རྐྱང་པ་ལ་ཤོར་བའི་ཉེན་ཁ་ཡོད་རེད། དེ་ཡིན་དུས་འདི་འདྲ་མ་ཡོང་བའི་ཐབས་ཤེས་ལ་ག་རེ་དགོས་རེད་ཟེར་ན། དོན་ལ་ངེས་ཤེས་སྐྱེས་དགོས་ཀྱི་རེད་གསུངས་པ་རེད། དོན་ལ་ངེས་ཤེས་སྐྱེས་ཟེར་ཡག་འདི་དོན་ལ་རང་གི་ངེས་ཤེས་སྐྱེས་དགོས་ཀྱི་རེད་པ། རང་གི་དོན་ཕྱིན་ཅི་མ་ལོག་པའི་ཚད་མས་དྲངས་པའི་ངེས་ཤེས་སྐྱེས་དགོས་པ་རེད་འདུག །དེ་མ་གཏོགས་གཞན་གྱིས་དེ་ལྟ་བུ་རེད་ཟེར་ནས་བསྟན་ཙམ་གྱིས་མི་འགྲིག་པ་རེད་འདུག ། འདི་ཡིན་དུས་རང་གིས་ངེས་ཤེས་སྐྱེས་དགོས་པ་རེད། དེ་མ་གཏོགས་ཚིག་ཙམ་གྱིས་བདག་འཛིན་གྲོལ་ཐུབ་ཀྱི་མ་རེད་གསུངས་པ་རེད། འདི་ཡིན་དུས་ཚུལ་བཞིན་གྲུབ་ཟེར་ཡག་འདི་གལ་ཆེན་པོ་ཡིན་པ་རེད། མངོན་པ་མཛོད་ནང་ལ། ཚུལ་གནས་ཐོས་དང་བསམ་ལྡན་པས། ། སྒོམ་པ་ལ་ནི་རབ་ཏུ་སྦྱོར། ། ཞེས་བཤད་ཡོང་དུས་དང་པོ་གཞི་ཚུལ་ཁྲིམས་ལ་གནས་པ་བྱེད། དེ་ནས་ཚུལ་ཁྲིམས་ལ་གནས་པའི་ཐོག་ནས་ཐོས་བསམ་ཡང་དག་པར་ཕྱིན་ཅི་མ་ལོག་པ་བྱེད། ཐོས་བྱུང་གི་ཤེས་རབ་བསམ་བྱུང་གི་ཤེས་རབ་སྒོམ་བྱུང་གི་ཤེས་རབ་ལ་བརྟེན་ནས། དེ་ནས་ཆོས་སྒྲུབ་པ་ལ་སྦྱར་དགོས་པ་རེད་གསུངས་པ་རེད། སྒྲུབ་ཟེར་ཡག་འདི་ལྟ་བ་རྣམ་པར་དག་པ་གང་སྔོན་དུ་སོང་བའི་གྲུབ་དོན་འདི་རང་གི་སེམས་ཉིད་ལ་ཚུར་སྦྱར་བ་ཡིན་པ་རེད། ཆོས་དང་གང་ཟག་གཉིས་གཅིག་ཏུ་སྦྱར་བ་ཡིན་པ་རེད། ཆོས་དང་གང་ཟག་སོ་སོར་མ་སོང་བ། བཅོམ་ལྡན་འདས་ཀྱིས་ཆོས་ཀྱི་ནང་ལ་སྤང་བླང་གི་གནད་ཀ་དང༌། ཉམས་སུ་བླང་བྱ་དང༌། སྤང་བྱ་ག་རེ་བཤད་ཡོད་པ་ཐམས་ཅད་ཕ་གི་དཔེ་ཆ་ནང་ལ་ལྷག་མ་སོང་བ།

འདི་རང་རྒྱུད་ལ་ཚུར་གདམས་ངག་ལ་འཆར་ཤེས་པ་ལ་སྒྲུབ་པ་ལབ་པ་རེད། ༨ བར་ཆད་མེད་པར་དམ་ཆོས་སྤྱོད་པར་སྨོན་པ། འདི་ཡིན་དུས་སྒྲུབ་ལ་བར་ཆད་མ་མཆིས་པ། ཡང་དུས་སྙིགས་མ་ལྔའི་སྐབས་སུ་བར་ཆད་མང་པོ་ཡོང་གི་ཡོད་རེད། ཕྱིའི་བར་ཆད་ཡོང་གི་ཡོད་རེད། ནང་གི་བར་ཆད་ཡོད་རེད། ཆོས་སྒྲུབ་པ་ལ་བར་ཆད་རླུང་ལྟར་འཚུབ་པ་ཡོང་གི་རེད། དེ་འདྲ་ཡིན་དུས་བར་ཆད་མ་ཡོང་བའི་དོན་དག་ལ། ལྷ་དང་བླ་མ་ལ་གསོལ་བ་བཏབ་ཡག་དང༌། རང་གི་ཡང་ཆོས་ཉིད་མངོན་སུམ་དུ་རྟོགས་པའི་ལྟ་བ་རྒྱུད་ལ་སྐྱེས་སོང་ན་བར་ཆད་ཀྱིས་ཀྱང་ཚུགས་ཐུབ་ཀྱི་ཡོད་མ་རེད། འདི་ཡིན་དུས་བར་ཆད་ཕར་སེལ་ཡག་ལ་ཡག་ཤོས་འདི་ལྷ་ལ་གསོལ་བ་བཏབ་པ་ལས་ཀྱང་རང་གིས་ཆོས་ཉིད་མངོན་སུམ་དུ་རྟོགས་པའི་ལྟ་བ་རྒྱུད་ལ་སྐྱེ་ཡག་ཡག་ཤོས་རེད་ཟེར་གྱི་རེད། དེ་ཡིན་དུས་ཚུལ་བཞིན་སྒྲུབ་ལ་བར་ཆད་ཡོང་གི་ཡོད་རེད། བར་ཆད་མ་ཡོང་བའི་དོན་དག་ལ་བསམ་སྦྱོར་རྣམ་དག་ལ་བསྟེན་དགོས་ཀྱི་རེད། བར་ཆད་མ་མཆིས་པ། ཚེ་རབས་ཀུན་ཏུ་དམ་ཆོས་སྤྱོད་པར་ཤོག །དེ་ཡང་སྐྱེ་བ་འདི་ཙམ་དུ་མ་ཟད་པའི་སྐྱེ་བ་འདི་ནས་སྐྱེ་བ་ཚེ་རབས་ཐམས་ཅད་དུ་མཐར་ཐུག་གི་འབྲས་བུ་བླ་ན་མེད་པ་ཡང་དག་པ་རྣམ་མཁྱེན་སངས་རྒྱས་ཀྱི་གོ་འཕང་མ་ཐོབ་ཀྱི་བར་ལ་ཚེ་རབས་ཀུན་ཏུ་དམ་པའི་ཆོས་ཁོ་ན་ལ་སྤྱོད་པར་ཤོག །འདིའི་སྐབས་ལ་དམ་ཆོས་འདི་ཕྱག་རྒྱ་ཆེན་པོ་རང་ལ་སྦྱར་དགོས་ཀྱི་ཡོད་པ་རེད་འདུག །དམ་ཆོས་ཕྱག་རྒྱ་ཆེན་པོའི་ཉམས་ལེན་ཁོ་ན་ལ་སྤྱོད་པར་ཤོག་གསུངས་པ་རེད་འདུག །ཤེས་རབ་གསུམ་གྱི་སྣང་བ་འདི། ཅ ལམ་རྟོགས་བྱེད་ཤེས་རབ་ལ་སྨོན་པ། ལུང་རིགས་ཐོས་པས་མི་ཤེས་སྒྲིབ་ལས་གྲོལ། ། མན་ངག་བསམ་པས་ཐེ་ཚོམ་མུན་ནག་བཅོམ། ། སྒོམ་བྱུང་འོད་ཀྱིས་གནས་ལུགས་ཇི་བཞིན་གསལ། ། ཤེས་རབ་གསུམ་གྱི་སྣང་བ་རྒྱས་པར་ཤོག ། དང་པོ་ཐོས་བྱུང་གི་ཤེས་རབ། གཉིས་པ་བསམ་བྱུང་གི་ཤེས་རབ། གསུམ་པ་སྒོམ་བྱུང་གི་ཤེས་རབ།

ཤེས་རབ་གསུམ་བཤད་ཀྱི་ཡོད་རེད། དེའང་དང་པོ། ལུང་རིགས་ཐོས་པས་མི་ཤེས་སྒྲིབ་ལས་གྲོལ། །དང་པོ་ཐོས་པ་གལ་ཆེན་པོ་ཡིན་པ་རེད། ༡ ཐོས་པའི་ཤེས་རབ། ཐོས་པ་གཏི་མུག་མུན་སེལ་སྒྲོན་མེ་ཡིན། ། རྐུན་པོ་ལ་སོགས་མི་འཁྱེར་ནོར་གྱི་མཆོག ། ཀུན་ཏུ་རྨོངས་པའི་དགྲ་འཇོམས་མཚོན་ཆ་བཞིན། ། ཐབས་ཚུལ་མན་ངག་སྟོན་པ་གྲོགས་ཀྱི་མཆོག ། ཅེས་བཤད་ཡོང་དུས་དངོས་གནས་དྲང་གནས་ཀྱི་གཏི་མུག་གི་མུན་པ་སེལ་བ་ལ་སྒྲོན་མེ་ནང་བཞིན་ཡིན་པ་དང༌། རྐུན་པོ་དང༌། ཇག་པ་དང༌། ཆོམ་རྐུན་ལ་སོགས་པས་ཁྱེར་རྒྱུ་མེད་པའི་ནོར་གྱི་མཆོག་ལྟ་བུ་ཡིན་པ་དང༌། མ་རིག་པའི་རྨོངས་པའི་དགྲ་བཅོམ་པ་ལ་མཚོན་ཆ་ལྟ་བུ་ཡིན་པ་དེའང་ཐོས་པ་ཡིན་པ་རེད། དེ་ནས་གྲོགས་ལ་ཐབས་ཤེས་འདྲ་མི་འདྲ་མང་པོ་བསྟན་མཁན་གྱི་གྲོགས་པོ་ཡག་ཤོས་འདི་ཡང་ཐོས་པ་ཟེར་ཡག་འདི་རེད་གསུངས་པ་རེད། འདི་གསུངས་ཡོང་དུས་ཐོས་པ་ཟེར་མཁན་འདི་ཡང་གཙོ་བོ་ལུང་རིགས་ཐོས་པས་ལབ་པའི་སྐབས་སུ་ལུང་དང༌། རིགས་པ་གཉིས་ལ་བསྟེན་དགོས་པ་རེད། འདི་ཟེར་བའི་སྐབས་སུ་ལུང་དང་རིགས་པ་གཉིས་ལ་གང་འདྲ་བྱེད་ནས་བསྟེན་དགོས་པ་རེད་ཟེར་ན། སྤྱིར་ང་རང་ཚོ་ནང་པ་སངས་རྒྱས་པ་ལ་སྐྱབས་ཀྱི་མཐར་ཐུག་སུ་རེད་ཟེར་ན། སྟོན་པ་སངས་རྒྱས་བཅོམ་ལྡན་འདས་བཞག་གི་ཡོད་རེད། སྟོན་པ་སངས་རྒྱས་བཅོམ་ལྡན་འདས་ཀྱིས་ལམ་གྱི་རིམ་པའི་ནང་ལོག་ལ་སྤང་བླང་གི་གནད་ཀ་མང་པོ་གསུངས་ཡོད་རེད། སྤང་བླང་གི་གནད་ཀ་མང་པོ་གསུངས་པའི་སྐབས་མ་གི་ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་བྱེད་དེ། ཞེས་བཤད་འགོ་བཙུགས་པ་ནས་བཟུང་སྟེ། ཡ་གི་གཉིས་མེད་དུས་ཀྱི་འཁོར་ལོའི་བར་དུ་མདོ་སྔགས་ཀྱི་ལྟ་བ་ཟེར་ན་ཡང་མི་འདུག །མདོ་སྔགས་ཀྱི་ཉམས་སུ་ལེན་སྟངས་ལ་བཅོམ་ལྡན་འདས་ཀྱིས་བཀའ་རྒྱ་ཆེ་བ་དང༌། ལུང་གྲངས་མང་བ་མང་པོ་ཡོད་རེད། འདི་ཚོ་ཐོག་ལ་སློབ་སྦྱོང་ཡག་པོ་བྱེད་དགོས་རེད་འདུག །དང་པོ་དེ་ལ་ལུང་ཟེར་ཡག་འདི་སློབ་སྦྱོང་བྱེད་ཡག་འདི་རེད།

འདི་ནི་བཅོམ་ལྡན་འདས་ཀྱིས་མདོའི་སྐབས་སུ་དྲང་ངེས་གཉིས་ཀྱི་ཐོག་ནས་བཤད་ཀྱི་ཡོད་རེད། སྔགས་ཀྱི་སྐབས་སུ་མཐའ་དྲུག་དང༌། ཚུལ་བཞིའི་ཐོག་ནས་འགྲེལ་གྱི་ཡོད་རེད། འདི་འདྲ་བྱེད་ནས་འགྲེལ་ཡོང་དུས་དྲང་ངེས་ཀྱི་ཐོག་ནས་འགྲེལ་ཡོང་དུས་བཅོམ་ལྡན་འདས་ཀྱི་གསུང་ཐམས་ཅད་ལ་དྲང་དོན་ཡིན་པའི་རྒྱུ་མཚན། ངེས་དོན་ཡིན་པའི་རྒྱུ་མཚན་འདི། དང་པོ་དྲང་ངེས་ཀྱི་དབྱེ་བ་ལུང་ལ་ངེས་ཤེས་ཡག་པོ་ཞིག་འབྲང་དགོས་ཀྱི་ཡོད་རེད། འདི་ལ་བརྟེན་ནས་སྔགས་ཀྱི་སྐབས་ལ་ཡང་མཐའ་དྲུག་ཚུལ་བཞི་གནད་ཀ་འདི་ཚོ་ལ་ཡག་པོ་ངེས་ཤེས་འབྲང་དགོས་ཀྱི་ཡོད་རེད། འདི་ཡིན་དུས་དང་པོ་རྩ་བ་གལ་ཆེན་པོ་ལུང་ཡིན་པ་རེད། འོ་ན་ལུང་ཙམ་ལ་སྐྱབས་བཅོལ་ན་འགྲིག་གི་རེད་པས་ཟེར་ན། བཅོམ་ལྡན་འདས་ཀྱི་ལུང་ཙམ་ལ་སྐྱབས་བཅོལ་ནས་བཅོམ་ལྡན་འདས་ཀྱིས་འདི་འདྲ་གསུངས་པ་རེད་ཟེར་ནས་ལུང་ཙམ་ལ་སྐྱབས་བཅོལ་ནས་བཞག་ན་འགྲིག་གི་ཡོད་མ་རེད། རང་ཡང་འདི་ཡི་སྟེང་ལ་རིགས་པས་འབྲངས་པའི་ངེས་ཤེས་ཤིག་དགོས་ཀྱི་ཡོད་རེད། བཅོམ་ལྡན་འདས་ཀྱིས་ཀྱང༌། དགེ་སློང་དག་གམ་མཁས་རྣམས་ཀྱིས། ། བསྲེགས་བཅད་བརྡར་བའི་གསེར་བཞིན་དུ། ། ལེགས་པར་བརྟག་ལ་ང་ཡི་བཀའ། ། བླང་བར་བྱ་ཡི་གུས་ཕྱིར་མིན། ། ཅེས་གསུངས་ཡོང་དུས་ལེགས་པར་བརྟག་ལ་བཤད་ཡོང་བའི་སྐབས་སུ་བརྟག་དཔྱད་ནན་ཏན་སྔ་ཕྱི་བར་གསུམ་ལ་འདི་འདྲ་བྱེད་ནས་བརྟག་དཔྱད་བཏང་དགོས་པ་རེད་གསུངས་འདུག་ཨ། འོ་འདི་འདྲ་ཡིན་དུས་ལུང་དང་རིགས་པ་གཉིས་ལ་བསྟེན་དགོས་པ་རེད། ལུང་ཁོ་ན་ལ་སྐྱབས་བཅོལ་ན་མི་འགྲིག་པ། རིགས་པ་ཁོ་ན་ལ་བཅོལ་ནའང་འགྲིག་གི་ཡོད་མ་རེད། དཔེར་ན་ཕྱི་རོལ་པ་ལ་རྩོད་པ་རྒྱབ་པའི་སྐབས་སུ་ལུང་འཁྱེར་ས་ཡོད་མ་རེད། གཙོ་བོ་རང་གི་རིགས་པས་སྒྲུབ་དགོས་ཀྱི་འདུག་ཨ། བཅོམ་ལྡན་འདས་ཀྱིས་གསུངས་བཞག་པའི་ལུང་འདི་གཞིར་བཞག །འདིའི་སྟེང་ལ་རང་གིས་ཤིང་རྟ་ཆེན་པོ་ཐོགས་མེད་དང༌།

ཀླུ་སྒྲུབ་ཆེན་པོ་རྣམ་པ་གཉིས་ཀྱི་ཤིང་རྟ་གཉིས་ཀྱི་རིགས་པ་གཙོ་བོ་བཞག་ནས་འདིའི་སྟེང་ལ་རང་གིས་ཀྱང་ངེས་ཤེས་འབྲངས་པའི་རིགས་པ་འདིའི་ཐོག་ནས་རྩོད་ན་ཕ་རོལ་པོ་ལ་རྒོལ་བ་ལས་རྒྱལ་བར་བྱེད་དགོས་ཀྱི་ཡོད་རེད། འདི་ཡིན་དུས་རིགས་པ་གལ་ཆེ་བ་རེད། རིགས་པ་དེ་ལྟ་བུ་ལ་ཡང་བརྟེན་ས་གཞི་གཅིག་དགོས་ཀྱི་རེད་མ་གཏོགས་བརྟེན་ས་གཞི་མེད་ན་ཁུངས་མེད་པ་ཆགས་ཀྱི་རེད། ཁུངས་ག་བ་བཅོལ་དགོས་རེད་ཟེར་ན། བཅོམ་ལྡན་འདས་ཀྱི་ལུང་ཚད་མ་ལ་བརྟེན་དགོས་པ་རེད་འདུག་ག །འོ་འདི་འདྲ་ཡིན་དུས་ལུང་དང་རིགས་པ་གཉིས་ལ་བརྟེན་ནས་ཐོས་པ་ཡང་དག་པར་རང་གི་རྒྱུད་ལ་སྐྱེས་པ་རེད། ཐོས་པ་ལ་བརྟེན་ནས་ག་རེ་བྱེད་ཟེར་ན། མི་ཤེས་པའི་སྒྲིབ་པ་ལས་གྲོལ་བ་རེད། ཆོས་དང་ཆོས་མིན་པའི་དབྱེ་བ་ཕྱེ་མི་ཤེས་པའི་སྒྲིབ་པ་ལས་གྲོལ་བ་རེད་གསུངས་པ་རེད། མི་ཤེས་པའི་སྒྲིབ་ལས་གྲོལ། འདི་ཟེར་བའི་སྐབས་སུ་མི་ཤེས་སྒྲིབ་ལས་གྲོལ་ཟེར་ཡག་འདི་སྒྲིབ་ཟེར་ཡག་འདི་གཙོ་བོ་ཉོན་མོངས་པའི་སྒྲིབ་པ་གཙོ་བོ་བཤད་ཀྱི་ཡོད་ས་རེད་བསམ་བསམ་ཞིག་འདུག །སྤྱིར་བཏང་ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་གཉིས་ཀྱི་ནང་ནས་ཉོན་མོངས་པའི་སྒྲིབ་པ་གཙོ་བོ་བཤད་ཀྱི་ཡོད་ས་རེད། མི་ཤེས་ཟེར་ཡག་འདི་ཡང་གཙོ་བོ་རྟེན་འབྲེལ་བཅུ་གཉིས་ཀྱི་དང་པོ་མ་རིག་པ་ལ་མི་ཤེས་ཞེས་བྱེད་ནས་མ་རིག་པ་བཤད་ཡོང་དུས་འདི་སྐབས་ཀྱི་མི་ཤེས་ཟེར་ཡག་གི་མ་རིག་པ་འདི་རྟེན་འབྲེལ་བཅུ་གཉིས་ཅན་གྱི་རྩ་བར་འགྱུར་པའི་མ་རིག་པ་བྱས། འདི་ཡིན་དུས་འདི་ག་རེའི་ནང་ལ་བསྡུ་དགོས་ཀྱི་རེད་ཟེར་ན། ཉོན་མོངས་པའི་སྒྲིབ་པ་ནང་ལ་བསྡུ་དགོས་ཀྱི་ཡོད་རེད། འདི་ཡིན་དུས་མི་ཤེས་སྒྲིབ་ལས་ཟེར་བའི་སྐབས་སུ་ཉོན་མོངས་པའི་སྒྲིབ་པ་ལས་གྲོལ་གྱི་རེད། འདི་ད་ལྟ་གྲོལ་གྱི་རེད་ལབ་པ་མ་རེད། འདི་གྲོལ་གྱི་མ་རེད་པ། ཡིན་ན་ཡང་གྲོལ་ཟེར་ཡག་མ་འོངས་པ་ལ་གྲོལ་བྱེད་ཀྱི་རྒྱུ་ཆགས་ཀྱི་རེད།

འགྲེལ་ཡོང་དུས་གོ་བ་འདི་འདྲ་བྱེད་ནས་འགྲོ་གི་ཡོད་ས་རེད། མི་ཤེས་སྒྲིབ་ལས་གྲོལ། ༢ བསམ་པའི་ཤེས་རབ། མན་ངག་བསམ་པས་ཐེ་ཚོམ་མུན་ནག་བཅོམ། །འདིའི་སྟེང་དུ་བསམ་དགོས་པ་རེད། ཐོས་པ་ཙམ་ལ་བཞག་ན་འགྲིག་གི་ཡོད་མ་རེད། ཐོས་དོན་འདི་ལ་བསམ་དགོས་པ་རེད། བླ་མས་མན་ངག་མང་པོ་བསྟན་གྱི་ཡོད་རེད། དཔེར་ན་རང་གི་ཐོས་དོན་ལུང་རིགས་ལ་བརྟེན་ནས་སློབ་སྦྱོང་བྱེད་ཡོང་དུས་གོ་བ་ལོན་ཡག་ཡོད་རེད། གོ་བ་མ་ལོན་པའང་ཡོང་གི་རེད། ད་ག་ནང་བཞིན་གྱི་དངོས་གནས་དྲང་གནས་གནད་ཀ་ཟབ་མོ་འདི་ཚོ་གོ་ཐུབ་ཀྱི་མ་རེད། འདི་འདྲ་བླ་མ་ལ་བཀའ་འདྲི་ཞུ་ནས་དགེ་བའི་བཤེས་གཉེན་ལ་བཀའ་འདྲི་ཞུ་ཡོང་དུས་དགེ་བའི་བཤེས་གཉེན་གྱིས་མན་ངག་བསྟན་གྱི་རེད། ཐབས་ཚུལ་མན་ངག་འདི་ཚོ་ཐམས་ཅད་མ་ནོར་བ་འདི་ཚོ་གསལ་ཞིང་གསལ་པོ་བྱེད་ནས་བསྟན་གྱི་ཡོད་རེད། མན་ངག་ལ་ཡང་ནས་ཡང་དུ་བསམ་ཡོང་དུས་བསམ་བྱུང་གི་ཤེས་རབ་སྐྱེས་པ་རེད། བསམ་བྱུང་གི་ཤེས་རབ་སྐྱེས་ཡོང་དུས་ཐེ་ཚོམ་དང་མུན་ནག་བཅོམ་པ་རེད་ལབ་པ་རེད། གང་འདྲ་ཡིན་ནམ་མིན་ནམ་བསམ་པའི་ཐེ་ཚོམ་མང་པོ་ཡོད་རེད། ཚད་མའི་སྐབས་ལ་དོན་འགྱུར་གྱི་ཐེ་ཚོམ་དང་དོན་མི་འགྱུར་གྱི་ཐེ་ཚོམ་མང་པོ་བཤད་ཀྱི་ཡོད་རེད། དང་པོ་དོན་མི་འགྱུར་བའི་ཐེ་ཚོམ་ཤུགས་ཆེ་ཡག་འདྲ་པོ་ཞིག་ཡོང་གི་ཡོད་རེད། གང་ཙམ་ཞིག་ལ་དོན་འགྱུར་གྱི་ཐེ་ཚོམ་ཤུགས་ཆེན་པོ་སྐྱེས་ཀྱི་ཡོད་རེད། དེ་གཉིས་ཀ་མེད་པ་བསྒྲུབ་དགོས་ཀྱི་ཡོད་རེད། གང་འདྲ་ཡིན་ནམ་བསམ་བསམ་འདྲ་པོ་བྱུང་ན་དོན་འགྱུར་གྱི་ཐེ་ཚོམ་རེད། མིན་ནམ་བསམ་བསམ་འདྲ་པོ་འདི་དོན་མི་འགྱུར་བའི་ཐེ་ཚོམ་རེད། དེ་གཉིས་ཀ་མེད་པ་བསྒྲུབ་དགོས་ཀྱི་ཡོད་པ་རེད་འདུག །འདི་འདྲ་ཡིན་དུས་མན་ངག་གིས་བསམ་ཡོང་དུས་བསམ་པས་ཐེ་ཚོམ་འདི་ཡིས་མུན་ནག་བཅོམ་གྱི་རེད། ཐོས་བསམ་གཉིས་འདི་བཞག་པ་རེད། ༣ སྒོམ་པའི་ཤེས་རབ། འདི་ཐར་པའི་བརྒྱུད་རྒྱུ་ཡིན་པ་རེད།

ཐམས་ཅད་མཁྱེན་པའི་བརྒྱུད་རྒྱུ་རེད་མ་གཏོགས་ཐམས་ཅད་མཁྱེན་པའི་དངོས་རྒྱུ་མ་རེད། ཐོས་བསམ་གཉིས་པོ་འདི་ཐར་པ་དང་ཐམས་ཅད་མཁྱེན་པའི་བརྒྱུད་རྒྱུ་ཡིན་པ་རེད། དངོས་རྒྱུ་འདི་ག་རེ་རེད་ཟེར་ན། ཐམས་ཅད་མཁྱེན་པ་དངོས་སུ་ཐོབ་པར་བྱེད་པ་ལ་རང་གིས་དངོས་ཀྱི་རྒྱུ་ག་རེ་བྱེད་ཀྱི་རེད་ཟེར་ན། རང་གི་སྐད་ཅིག་སྔ་མའི་དངོས་རྒྱུ་འདི། སྒོམ་བྱུང་འོད་ཀྱིས་གནས་ལུགས་ཇི་བཞིན་གསལ། །ཐོས་བསམ་གཉིས་ལས་ཐོས་པ་ལ་བརྟེན་ནས་མི་ཤེས་པའི་སྒྲིབ་པ་ལས་གྲོལ་བ་དང༌། མན་ངག་བསམ་པ་ལ་བརྟེན་ནས་ཐེ་ཚོམ་གྱི་མུན་ནག་བཅོམ་པ་དེ་གཉིས་གཞི་ག་བ་སྦྱར་དགོས་རེད་ཟེར་ན། སྒོམ་བྱུང་རེད། སྒོམ་བྱུང་གི་ཤེས་རབ། སྒོམ་རྒྱབ་དགོས་རེད། སྒོམ་རྒྱབ་ཟེར་ཡག་དེ་ཡང་སྤྱིར་བཏང་གི་ཐོས་བསམ་གྱིས་རྙེད་པའི་དོན་དག་དེ་རང་གི་རྒྱུད་ལ་གོམས་པར་བྱེད་པ་ལ་སྒོམ་ཞེས་ལབ་པ་རེད། གོམས་པའམ་གོམས་ཤིང་འདྲིས་པར་བྱེད་པ་དེ་ལ་སྒོམ་ཞེས་ལབ་པ་རེད། བསྒོམ་པ་མ་ཡིན་གོམས་པ་ཡིན། ། གོམས་པ་ཀློང་དུ་འགྱུར་བ་ཡིན། ། ཞེས་བཤད་པའི་སྐབས་སུ་རྩ་བ་དེའི་སྟེང་ལ་ངེས་ཤེས་ཕྱིན་ཅི་མ་ལོག་པ། དངོས་གནས་དྲང་གནས་ཁ་ཐུག་ལ་དོན་འབྲང་ཐུབ་ཡག་དེ་བསྒོམ་ལ་བརྟེན་ནས་ཡོང་གི་ཡོད་པ་རེད་འདུག ། ༤ བདེ་གཤེགས་སྙིང་པོའི་གོ་བ་ལེན་ཚུལ། སྒོམ་བྱུང་འོད་ཀྱིས་གནས་ལུགས་ཇི་བཞིན་གསལ། །བསྒོམས་ནས་བྱུང་བའི་ཤེས་རབ་བམ་སྒོམ་བྱུང་གི་འོད་ཀྱིས་རང་ལ་ཡོད་པའི་གནས་ལུགས་ཇི་བཞིན་གསལ་ལབ་པ་རེད། གནས་ལུགས་ཇི་བཞིན་གསལ། སྒོམ་བྱུང་འོད་ཀྱིས་གནས་ལུགས་ཇི་བཞིན་གསལ་ལབ་པ་རེད། དེ་ཡང་གནས་ལུགས་ཟེར་ཡག་འདི་སེམས་ཅན་ཐམས་ཅད་ཀྱི་རྒྱུད་ལ་ཡེ་གདོད་མ་ནས་ཡོད་རེད། གནས་ལུགས་ཟེར་ཡག་དེ་ལ་གཞིའི་གནས་ལུགས་དང༌། ལམ་གྱི་གནས་ལུགས་ཞེས་གཉིས་ཡོང་གི་ཡོད་རེད། འདི་ཡིན་པའི་སྐབས་སུ་གཞི་གནས་ཟེར་ཡག་དེ་སེམས་ཅན་ཐམས་ཅད་ཀྱི་རྒྱུད་ལ་ཡོད་རེད། བདེ་གཤེགས་སྙིང་པོ་འགྲོ་ཀུན་ཡོངས་ལ་ཁྱབ། །

གསུངས་པ་ནང་བཞིན་དང༌། དེ་ཀ་ནང་བཞིན་གྱི། རྫོགས་སངས་སྐུ་ནི་འཕྲོ་ཕྱིར་དང༌། ། དེ་བཞིན་ཉིད་དབྱེར་མེད་ཕྱིར་དང༌། ། རིགས་ཡོད་ཕྱིར་ན་ལུས་ཅན་ཀུན། ། རྟག་ཏུ་སངས་རྒྱས་སྙིང་པོ་ཅན། ། ཟེར་ཡག་གི་རྒྱུད་བླ་མའི་སྐབས་ནས་བཤད་བསྡད་ཡག་གི་གང་ལྟར་སེམས་ཅན་ཐམས་ཅད་ཀྱི་རྒྱུད་ལ་བདེ་གཤེགས་སྙིང་པོ་ཁྱབ་བསྡད་ཡག་དེ་གཞིའི་གནས་ལུགས་རེད། བདེ་གཤེགས་སྙིང་པོ་ནས་དེ་ལ་གོ་བ་རྒྱབ་སྟངས་མང་པོ་ཡོད་རེད། ལ་ལས་ནི། ཆོས་ཐམས་ཅད་བདེན་པས་སྟོང་པའི་སྟོང་ཉིད་དུ་ཁས་ལེན་མཁན་ཡང་ཡོད་རེད། ལ་ལས་ནི། བདེ་གཤེགས་སྙིང་པོ་དེ་འཁོར་འདས་ཐམས་ཅད་ཀྱི་བྱེད་པོ་གཅིག་ལ་བཞག་བསྡད་མཁན་ཡང་ཡོད་རེད། ཡང་ལ་ལས། བདེ་གཤེགས་སྙིང་པོ་ཟེར་ཡག་འདི་སེམས་ཅན་མ་འོངས་པ་ལ་གློ་བུར་དྲི་དག་གི་གཞིའི་གནས་ལུགས་མངོན་དུ་འགྱུར་ཡག་གི་རྒྱུའམ། རིགས་སམ། ཁམས་ཤིག་ལ་གཙོ་བོ་བཞག་ནས་ཆོས་ཉིད་དེ་ཆོས་ཅན་གྱི་ཚུལ་དུ་ཡོད་བསྡད་ཡག་གཅིག །ཆོས་ཉིད་དོན་དམ་པའི་གནས་ལུགས་དེ་ཆོས་ཅན་ཀུན་རྫོབ་ཀྱི་ཚུལ་དུ་ཡོད་བསྡད་ཡག །ཆོས་ཉིད་དོན་དམ་པའི་གནས་ལུགས་དེ་ཆོས་ཅན་ཀུན་རྫོབ་ཀྱི་རྣམ་པའི་ཚུལ་དུ་ཡོད་བསྡད་ཡག་ཅིག་ལ་གོ་བ་ལེན་སྟངས་ཤིག་ཡོད་རེད། དེ་འདྲ་ཡིན་དུས་གཞི་གནས་དེ་ལ་གོ་བ་ལེན་ཚུལ་མང་པོ་ཡོད་རེད། བདེ་གཤེགས་སྙིང་པོ་དེ་ལ། ག་རེ་ཡིན་ན་ཡང་འདྲ། མིན་ནའང་འདྲ། གང་ལྟར་ཕྱག་རྒྱ་ཆེན་པོ་གཙོ་བོ་བྱས་ནས་བཤད་ཡོང་དུས་སེམས་ཅན་ཐམས་ཅད་ཀྱི་རྒྱུད་ལ་གཉུག་མ་ལྷན་ཅིག་སྐྱེས་པའི་ཡེ་ཤེས་ཟེར་ཡག་འདི་ཡེ་གདོད་མ་ནས་ཡོད་བསྡད་པ་རེད། ད་ལྟ་ང་རང་ཚོ་འཁྲུལ་པའི་སྐབས་སུ་ཡང་ཡོད་རེད། སང་ཉིན་མངོན་པར་རྫོགས་པར་སངས་རྒྱས་པའི་སྐབས་སུ་ཡང་ཡོད་རེད། ད་ལྟ་གཞི་སོ་སོ་སྐྱེ་བོའི་གནས་སྐབས་ཉོན་མོངས་པའི་འཆིང་བ་ཀུན་ལྡན་གྱི་སྐབས་ལ་སེམས་ཀྱི་གནས་ལུགས་དེ་གློ་བུར་འཁྲུལ་པའི་དྲི་མས་གོས་མ་མྱོང་བ་ཡིན་པ་རེད། སེམས་ཅན་གྱིས་སྡུག་ཏུ་མ་བཏང་བ།

སངས་རྒྱས་ཀྱིས་བཟང་དུ་མ་བཏང་བའི་གནས་ལུགས་ཤིག་སེམས་ཅན་ཐམས་ཅད་ཀྱི་རྒྱུད་ལ་ལྷན་སྐྱེས་ཀྱི་ཚུལ་དུ་ཡོད་པ་རེད། དེ་ཡོད་པ་ལ་བརྟེན་ནས་ང་རང་ཚོ་ཡང་འཁོར་བ་ལ་སྐྱོ་བ་བསྐྱེད་ཡག་ཡོད་པ་དང༌། མྱ་ངན་ལས་འདས་པ་ཐོབ་འདོད་ཀྱི་བློ་ཡོད་པ་དེ་ཡང་རྩ་བ་དེ་ལ་བརྟེན་ནས་འབྱུང་བ་ཡིན་ཞེས་རྒྱུད་བླ་མ་ནས་གསུངས་ཀྱི་ཡོད་རེད་པ། 

གལ་ཏེ་སངས་རྒྱས་ཁམས་མེད་ན། ། སྡུག་ལ་སྐྱོ་བར་མི་འགྱུར་ཞིང༌། ། མྱ་ངན་འདས་ལ་འདོད་པ་དང༌། ། དོན་གཉེར་སྨོན་པའང་མེད་པར་འགྱུར། ། ཞེས་འདི་བཤད་ཡོང་དུས་རྒྱུ་མཚན་ཞིག་ག་རེ་ཟེར་ན། གཙོ་བོ་ང་རང་ཚོའི་གཉུག་མ་ལྷན་ཅིག་སྐྱེས་པའི་ཡེ་ཤེས་ཟེར་ཡག་དེ་ད་ལྟ་ང་ཚོའི་ངོ་མ་ཤེས་པ་རེད་མ་གཏོགས་གང་ལྟར་འཁྲུལ་བསྡད་པའི་གནས་སྐབས་དེ་ག་རང་ལ་གཉིས་སུ་མེད་པའི་ཚུལ་གྱིས་ཡོད་རེད། ཡོད་པ་དེ་ང་རང་ཚོའི་ངོ་མ་ཤེས་པ་རེད། འདི་ངོ་མ་ཤེས་པ་ཡིན་དུས་འདི་ག་རེ་བྱེད་དགོས་རེད་ཟེར་ན། དགེ་བའི་བཤེས་གཉེན་ལ་བསྟེན་ནས་དགེ་བའི་བཤེས་གཉེན་གྱིས་གདམས་ངག་འདི་ངོ་སྤྲོད་ནས་འོ་ཁྱོད་རང་ལ་དེ་འདྲ་ཡོད་རེད། གནས་ལུགས་ཟེར་བ་དེ་གཞིའི་གནས་ལུགས་འདི་འདྲ་ཞིག་ཡོད་རེད། དེ་ལ་ཁྱོད་རང་ལམ་འདི་འདྲ་ཞིག་སྦྱང་དགོས་རེད། དེ་ནས་ཐོས་བསམ་སྒོམ་གསུམ་གྱི་ཤེས་རབ་འདི་འདྲ་བྱེད་ནས་བསྟེན་དགོས་རེད། དེ་འདྲ་བྱེད་ནས་བསྟེན་ན། ཁྱོད་རང་ནམ་ཞིག་མངོན་དུ་འགྱུར་གྱི་ཡོད་རེད། ཅེས་བཤད་ཀྱི་ཡོད་རེད། དེ་བཤད་ཡོང་དུས་ང་རང་ལ་ཡོད་བསྡད་པ་དེ་བླ་མས་ངོ་སྤྲོད་ཡོང་བ་རེད། དེ་རེད་མ་གཏོགས་བླ་མས་ངོ་སྤྲོད་གསར་དུ་ཁྱེར་ཡོང་ཡག་དེ་འདྲ་གང་ཡང་ཡོད་མ་རེད། ཡིན་ན་ཡང་རང་ལ་ཡོད་བསྡད་པ་འདི་བླ་མས་ངོས་འཛིན་བྱེད་ནས་དེ་ངོ་སྤྲོད་ཡོང་དུས་རང་ལ་ཡོད་པའི་གཞིའི་གནས་ལུགས་དེའི་སྟེང་ལ་རྩད་གཅོད་ནས་ཐོས་བསམ་སྒོམ་གསུམ་གྱི་ཤེས་རབ་བསྒོམ་རྒྱབ་ཡོང་དུས་སང་ཉིན་དངོས་གནས་དྲང་གནས་ཀྱི་འཆི་ཁ་ཡིན་ནའང་རེད། བར་དོ་ཡིན་ནའང་རེད། ག་བ་ཡིན་ན་ཡང་གང་ལྟར་བླ་མས་མན་ངག་བསྟན་བཞག་པའི་གནས་ལུགས་དེ་དང༌། རང་ལ་ཡོད་པའི་གཞིའི་གནས་ལུགས་གཉིས་པོ་དེ་ཨ་མ་དང་ཕྲུ་གུ་ངོ་འཕྲོད་པ་བཞིན་མ་བུ་ངོ་འཕྲོད་ཀྱི་ཚུལ་དུ་བྱས་ནས་དེ་ནས་གྲོལ་བ་ཡིན་ཞེས་ནས་བཤད་ཀྱི་ཡོད་རེད། གྲོལ་སྟངས་འདྲ་པོ་འདི་འདྲས་བྱས་ནས་ཡོང་གི་ཡོད་རེད།

༥ མཐར་ཐུག་ལ་གནས་ལུགས་གཉིས་མེད་པ། དེ་འདྲ་ཡིན་དུས་སྐབས་ལ་གནས་ལུགས་གཉིས་ཡོད་པའི་སྐད་ཆ་མ་རེད། གཞིའི་གནས་ལུགས་དང༌། ལམ་གྱི་གནས་ལུགས་ཟེར་ཡག་དེ་གཉིས་ཡོད་པའི་སྐད་ཆ་མ་རེད། གཞིའི་གནས་ལུགས་ཟེར་ཡག་དེ་སེམས་ཅན་ཐམས་ཅད་ཀྱི་རྒྱུད་ལ་ཡོད་བསྡད་པ་དེ་རང་བླ་མས་ངོ་འཕྲོད་ནས་དེའི་སྟེང་ལ་ཐོས་བསམ་སྒོམ་གསུམ་གྱི་ཤེས་རབ་རྩད་བདར་བྱེད་ཡག་དེ་ལ་ལམ་གྱི་གནས་ལུགས་ལབ་ཀྱི་ཡོད་རེད། དེ་གཉིས་ངོ་འཕྲོད་ཡོང་དུས་ངོ་བོ་རང་ལ་ཡོད་པའི་གཞི་གནས་དེ་དང༌། བླ་མས་མན་ངག་བསྟན་པ་དེ་གཉིས་ངོ་འཕྲོད་ཡོང་དུས་མ་བུ་ངོ་འཕྲོད་ཀྱི་ཚུལ་དུ་གནས་ལུགས་མངོན་དུ་འགྱུར་བ་ཡིན་གསུངས་པ་རེད། འབྲས་བུ་མཐར་ཐུག་པ་ཐོབ་ཡག་དེ་ཕྱག་ཆེན་སྐབས་ལ་འདི་འདྲ་བྱེད་ནས་ཡོང་གི་ཡོད་རེད། གནས་ལུགས་ཇི་བཞིན་གསལ། དེ་ཡིན་དུས་བླ་མ་ལ་བསྟེན་ཡག་དེ་གལ་ཆེན་པོ་ཡིན་པ་རེད། དེ་ཡང་བླ་མ་ལ་བསྟེན་ཡག་དེ་ཡང་བླ་མ་ལ་བླ་མ་སངས་རྒྱས་དངོས་སུ་འདུ་ཤེས་བསྐྱེད་ནས་བླ་མ་ལ་བསྟེན་དགོས་པ་མ་གཏོགས། ཕྱག་ཆེན་སྐབས་སུ་བླ་མ་སོ་སོ་སྐྱེ་བོ་འཛིན་པ་ཡིན་ན་ཕྱག་རྒྱ་ཆེན་པོ་སྐབས་ནས་བཤད་པའི་མན་ངག་འདི་རང་གི་རྒྱུད་ལ་སྐྱེ་ཡག་ལ་དཀའ་ལས་ཁག་པོ་ཡོད་པ་རེད། བླ་མའི་ཡོན་ཏན་དེ་སངས་རྒྱས་དང་མཉམ་ནའང་སྐུ་དྲིན་སངས་རྒྱས་ལས་ཀྱང་ལྷག་པ་ཡིན་པ། དེ་འདྲ་ཞིག་ལ་ངོ་ཤེས་ནས་བླ་མ་ལ་སངས་རྒྱས་དངོས་སུ་ཐག་ཆོད་པ་ཞིག་དགོས་ཀྱི་ཡོད་གསུངས་ཀྱི་འདུག་ཨ། དེ་འདྲ་ཡིན་དུས་གནས་ལུགས་མངོན་དུ་འགྱུར་ཡག་ལ་དེ་དགོས་ཀྱི་ཡོད་རེད། དེ་ཕྱག་ཆེན་སྐབས་ལ་གཞི་གནས་མངོན་འགྱུར་དེ་དེ་འདྲ་ཞིག་བཤད་ཀྱི་ཡོད་རེད། དེ་འདྲ་ཡིན་ན་ཡང༌། ལམ་འོག་མ་དབུ་མའི་སྐབས་སུ་སྐད་ཆ་བཤད་སྟངས་ཁག་ཁག་ཡིན་པ་རེད། གནས་ལུགས་ཇི་བཞིན་གསལ། ༦ ཤེས་རབ་ཀྱི་སྣང་བ་རྒྱས་པར་སྨོན་པ། འདི་ཡིན་དུས་ཤེས་རབ་ཐམས་ཅད་སྣང་བ་རྒྱས་པར་ཤོག །དང་པོ་ཐོས་བྱུང་གི་ཤེས་རབ་སྐྱེས།

ཐོས་བྱུང་གི་ཤེས་རབ་ལ་བརྟེན་ནས་བསམ་བྱུང་གི་ཤེས་རབ་སྐྱེས། བསམ་བྱུང་གི་ཤེས་རབ་ལ་བརྟེན་ནས་སྒོམ་བྱུང་གི་ཤེས་རབ་སྐྱེ་དགོས་པ་རེད། ཐམས་ཅད་མཁྱེན་པའི་དངོས་རྒྱུ་ངོ་མ་འདི་སུས་བྱེད་ཀྱི་ཡོད་རེད་ཟེར་ན། སྒོམ་བྱུང་གི་ཤེས་རབ་ཀྱིས་བྱེད་ཀྱི་རེད་མ་གཏོགས་ཐོས་བསམ་གཉིས་ཀྱིས་བྱེད་ཀྱི་ཡོད་མ་རེད། ཡིན་ན་ཡང་སྒོམ་བྱུང་གི་ཤེས་རབ་སྐྱེ་བ་ལ་ཡང་ཐོས་བསམ་གཉིས་གལ་ཆེན་པོ་ཡིན་པ་རེད། ལས་དང་པོ་པ་ལ་དེ་བས་ཀྱང་ད་དུང་གལ་ཆེ་བ་ཡིན་པ་རེད། ཐོས་བསམ་གཉིས་འདི་བཅོམ་ལྡན་འདས་ཀྱིས་ཀྱང༌། ཟླ་བ་ཚེས་པ་ལ་ཕྱག་བྱའི་ཉ་བ་ལ་ནི་མ་ཡིན་ནོ། །གང་དག་ང་ལ་དད་པ་རྣམས་ཀྱིས་བྱང་ཆུབ་སེམས་དཔའ་རྣམས་ལ་ཕྱག་བྱའི། དེ་བཞིན་གཤེགས་པ་རྣམས་ལ་དེ་ལྟར་མ་ཡིན་ནོ། ། ཞེས་བཤད་ཡོང་དུས་ཚེས་བཅོ་ལྔའི་ཟླ་བ་ཉ་གང་བ་ཡང་ཚེས་གསུམ་གྱི་ཟླ་བ་ཕྱེད་པ་ལ་བརྟེན་ནས་ཡོང་བ་ཡིན་དུས་ཚེས་གསུམ་གྱི་ཟླ་བ་ཕྱེད་པ་དེ་གལ་ཆེ་བ་ཡིན་པ་དང༌། ང་ལ་དད་པ་རྣམས་ཀྱིས་བྱང་ཆུབ་སེམས་དཔའ་ལ་ཕྱག་འཚལ་དགོས་པ་རེད་མ་གཏོགས་དེ་བཞིན་གཤེགས་པ་ལ་ཕྱག་འཚལ་རྒྱུ་ཡོད་མ་རེད། དེ་བཞིན་གཤེགས་པ་ཞེས་བྱ་བ་གང་ལ་བརྟེན་ནས་བྱུང་བ་རེད་ཟེར་ན། བྱང་ཆུབ་སེམས་དཔའ་ལ་བརྟེན་ནས་འབྱུང་བ་རེད་ཞེས་ནས་བཤད་པ་ཡིན་དུས་རྒྱུ་གལ་ཆེ་བ་གསུངས་སོང་ཨ། དེ་འདྲ་ཡིན་དུས་ཕར་ཕྱིན་སྐབས་ལ་ཡང་དེ་འདྲ་བཤད་ཀྱི་ཡོད་རེད། སྤྱིར་བཏང་དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་ཕར་ཕྱིན་གྱི་ཐ་སྙད་སྦྱར་གྱི་ཡོད་རེད་དེ། དེ་འདྲ་བའི་དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པར་སླེབས་པར་བྱེད་པ་ལ་ཡང་དང་པོ་སྦྱིན་པ་ལ་བསླབ་དགོས་ཀྱི་ཡོད་རེད། སྦྱིན་པ་གལ་ཆེན་པོ་རེད་གསུངས་པ་རེད། དེ་ནང་བཞིན་འདི་སྐབས་ལ་ཡང་སྤྱིར་བཏང་གནས་ལུགས་མངོན་དུ་འགྱུར་བ་ལ་ཡང་སྒོམ་བྱུང་ལ་བརྟེན་ནས་ཡོང་དགོས་ཀྱི་ཡོད་རེད་དེ། སྒོམ་བྱུང་དེ་ལྟ་བུ་སྐྱེ་བར་བྱེད་པ་ལ་ཡང་དང་པོ་ཐོས་བསམ་གྱི་རྒྱུ་སྔོན་དུ་འགྲོ་དགོས་ཀྱི་འདུག་ཨ།

དེ་འདྲ་ཡིན་དུས་གོ་རིམ་ཐོག་ནས་བཤད་ཡོང་དུས་སྔ་མ་སྔ་མ་གལ་ཆེ་བ་ཡིན་པ་རེད། དངོས་རྒྱུ་བྱེད་པའི་ཆ་ནས་བཤད་ན་ཕྱི་མ་ཕྱི་མ་གལ་ཆེ་བ་བཤད་ཀྱི་ཡོད་རེད། དེ་འདྲ་ཡིན་དུས་འཇོག་སྟངས་འདྲ་པོ་འདི་གཉིས་ཀྱི་ཐོག་ནས་འགྲོ་དགོས་ཀྱི་ཡོད་ས་རེད། འདི་ལ་གཞི་ལམ་འབྲས་གསུམ་བཤད་ཡོང་བ་རེད། ཆ འཁྲུལ་མེད་ཀྱི་ལམ་ཉིད་ལ་སྨོན་པ། རྟག་ཆད་མཐའ་བྲལ་བདེན་གཉིས་གཞི་ཡི་དོན། ། སྒྲོ་སྐུར་མཐའ་བྲལ་ཚོགས་གཉིས་ལམ་མཆོག་གིས། ། སྲིད་ཞིའི་མཐའ་བྲལ་དོན་གཉིས་འབྲས་ཐོབ་པའི། ། གོལ་འཆུག་མེད་པའི་ཆོས་དང་འཕྲད་པར་ཤོག ། དང་པོ་འདི་ལ་གཞི་བདེན་གཉིས་ཟུང་འཇུག་དབུ་མའི་སྐབས་ལ་དེ་ཁག་ཁག་རེད། གཞི་བདེན་གཉིས་ཟུང་འཇུག་གི་དབུ་མ། ལམ་ཚོགས་གཉིས་ཟུང་འཇུག་གི་དབུ་མ། འབྲས་བུ་སྐུ་གཉིས་ཟུང་འཇུག་གི་དབུ་མ་ཞེས་ནས་བཤད་པ་ནང་བཞིན་གྱི་འདི་སྐབས་ལ་གཞི་བདེན་གཉིས་ཀྱི་ཕྱག་རྒྱ་ཆེན་པོ་དང༌། ལམ་ཚོགས་གཉིས་ཀྱི་ཕྱག་རྒྱ་ཆེན་པོ་དང༌། འབྲས་བུ་དོན་གཉིས་ཀྱི་ཕྱག་རྒྱ་ཆེན་པོ་ཞེས་ནས་བཤད་ཀྱི་ཡོད་རེད། ༡ དང་པོ་ལྟ་བ་གལ་ཆེ་བ། དེ་ཡང་དང་པོ་ལྟ་བ་ཟེར་བ་གལ་ཆེན་པོ་རེད། ལྟ་བ་སྒོམ་པ་སྤྱོད་པ་གསུམ་གྱི་ནང་ནས་དང་པོ་ལྟ་བ་གལ་ཆེ་བ་རེད། ལྟ་བ་ནོར་ན་སྒོམ་པ་ནོར་གྱི་རེད། སྒོམ་པ་ནོར་ན་སྤྱོད་པ་ནོར་གྱི་རེད། དེ་འདྲ་ཡིན་དུས་ལྟ་བ་དེ་ཞེ་དྲག་གལ་ཆེན་པོ་ཡིན་པ་རེད། ལྟ་བ་ཟེར་ཡག་དེ་ག་རེ་རེད། སྒྲོ་འདོགས་གཅོད་ཡག་དེ་ལ་ལྟ་བ་ཟེར་གྱི་ཡོད་རེད། སྒྲོ་འདོགས་ཆོད་རུང་ཞིག་ལ་ལྟ་བ་ཟེར་གྱི་ཡོད་རེད། དེ་འདྲ་ཡིན་དུས། ལྟ་བས་དཔྱད་པ་རྫོགས་ཡག་འདི་སྦྱོར་ལམ་ཆོས་མཆོག་ཆེན་པོའི་སྔོན་ལ་རྫོགས་དགོས་ཀྱི་ཡོད་རེད། ལྟ་བས་དཔྱད་པ་རྫོགས་ཡག་ལ་སྦྱོར་ལམ་ཆོས་མཆོག་ཆེན་པོ་ལ་རྫོགས་དགོས་ཀྱི་ཡོད་པ་ཡིན་དུས་སྦྱོར་ལམ་ཆོས་མཆོག་ཆེན་པོ་ལ་ལྟ་བས་དཔྱད་པ་རྫོགས་ནས་དེ་ནས་ས་དང་པོ་ཆོས་ཉིད་སྔོན་དུ་འགྲོ་བའི་དོན་མཐོང་དགོས་ཀྱི་ཡོད་རེད།

དེ་ཡིན་དུས་དེ་སྔོན་ལ་རྫོགས་དགོས་ཀྱི་ཡོད་པ་རེད་འདུག །དེ་འདྲ་ཡིན་དུས་རྟག་ཆད་མཐའ་བྲལ་ཟེར་ཡག་འདི་ག་རེ་དགོས་ཀྱི་ཡོད་རེད། དེ་ནས་རྟག་ཆད་གཉིས་ཀྱི་ལྟ་བ་དེ་སྐྱོན་ཡིན་པ་རེད། རྟག་པར་ལྟ་བ་དང༌། ཆད་པར་ལྟ་བ་ཟེར་ཡག་གི་སྐྱོན་དེ་སྐྱོན་ཆེན་པོ་ཡིན་པ་རེད། ༢ དབུ་མའི་དགག་བྱ་བསྟན་པ། དབུ་མའི་སྐབས་སུ་ཡང་དགག་བྱ་གཙོ་བོ་དེ་ག་རེ་རེད་ཟེར་ན། རྟག་ཆད་གཉིས་ཀྱི་དགག་པ་ལྟ་བ་དེ་གཙོ་བོ་དགག་གི་ཡོད་རེད་མ་གཏོགས་དེ་ལས་གཞན་པའི་དགག་པ་གང་ཡང་ཡོད་མ་རེད། ལམ་རྟག་པར་སྨྲ་བ་དང༌། ལམ་ཆད་པར་སྨྲ་བ་དེ་དབུ་མའི་དགག་བྱ་ཐུན་མོང་མ་ཡིན་པར་མཐའ་གཉིས་ཟེར་ཡག་དེ་སྐྱོན་ཆེ་ཤོས་ཡིན་པ་རེད། གནས་ལུགས་འབྲས་བུ་ཡང་དག་པར་ཐོབ་པར་བྱེད་པ་ལ་ཡང་སྐྱོན་ཆེ་ཤོས་འདི་གཉིས་ཡིན་པ་རེད། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། ། ཕྱི་རོལ་འགྱུར་ལ་ཞི་བའི་ཐབས་མེད་དོ། ། དེ་དག་ཀུན་རྫོབ་དེ་ཉིད་བདེན་ལས་ཉམས། ། དེ་ལས་ཉམས་པས་ཐར་པ་གྲུབ་ཡོད་མིན། ། ཟེར་ནས་ཟླ་བ་གྲགས་པས་གསུངས་ཡག་འདི་གཙོ་བོ་ཐར་པ་མེད་པར་སྒྲུབ་ཡག་གི་སྐྱོན་འདི་ལྟ་བ་ནོར་བཞག་ཡོང་ཙང་རྟག་ཆད་ཀྱི་ལྟ་བ་ལ་བཞག་འདུག་ཨ། འདི་འདྲ་ཡིན་དུས་རྟག་པར་སྨྲ་བ་མུ་སྟེགས་གྲངས་ཅན་པ། ཆད་པར་སྨྲ་བ་མུ་སྟེགས་རྒྱང་འཕེན་པ། གཙོ་བོ་ལྟ་ལོག་དྲུག་ཅུ་ཙ་ལྔ་ཡོད་རེད། འདི་ཡོངས་རྫོགས་ཚུར་བསྡུས་པ་ཡིན་ན་རྟག་པར་སྨྲ་བ་བཞི་དང༌། ཆད་པར་སྨྲ་བ་གཅིག་གི་ནང་ལ་བཞག་ཡོད་རེད། མི་ཕམ་རིན་པོ་ཆེས་དབུ་མ་རྒྱན་ནང་ལ། འདི་འདྲ་ཡིན་དུས་རྟག་ཆད་གཉིས་ཟེར་ནས་རྟག་པར་སྨྲ་བ་མུ་སྟེགས་གྲངས་ཅན་པ་བཞག །ཆད་པར་སྨྲ་བ་འདི་མུ་སྟེགས་རྒྱང་འཕེན་པ་བཞག་ནའང་འགྲིག་གི་འདུག་ཨ། ཡིན་ན་ཡང་འདི་ཚོ་ཁོ་གྲུབ་མཐའ་སྨྲ་བའི་སྐད་ཆ་ཞིག་རེད། ཕྱི་རོལ་པའི་གྲུབ་མཐའ་སྨྲ་བ་རེད། འདི་ཧ་ཅང་གི་འགལ་ཡག་ཡོད་མ་རེད་དེ། ནང་པའི་གྲུབ་མཐའ་སྨྲ་བ་ནས། ནང་པ་སངས་རྒྱས་པའི་གྲུབ་མཐའ་སྨྲ་བའི་བར་ལ་རྟག་ཆད་ཀྱི་ལྟ་བ་ཁས་ལེན་ན།

འདི་སྐྱོན་ཆེ་ཤོས་ཡིན་པ་རེད། འདི་སྡུག་ཤོས་ཡིན་པ་རེད། ཕྱི་རོལ་པ་ཞིག་གིས་རྟག་ཆད་ཁས་ལེན་པ་ཡིན་ན་འདི་ལ་ཧ་ལས་དགོས་ཡག་མེད་པ་རེད། འདི་ཁོ་རང་ཁོ་རང་གི་གྲུབ་མཐའི་ཁས་ལེན་ཞིག་རེད། འདི་ལས་ལྷག་པའི་ལྟ་བ་ནི་ཁོ་ལ་བཤད་ཡག་ཡོད་མ་རེད། རྟག་ཆད་སྤང་བའི་ཐབས་ཤེས་ནི་བྱེད་ཀྱི་ཡོད་མ་རེད། འདིས་ཁོ་རང་ཁོ་རང་གི་ལྟ་བ་འདི་ཁས་བླང་བསྡད་ཀྱི་ཡོད་རེད་བ། ༣ ནང་པ་སངས་རྒྱས་པ་ཐམས་ཅད་སེམས་ཙམ་པར་གྲུབ་པ། ནང་པའི་གྲུབ་མཐའ་སྨྲ་བ། ནང་པ་སངས་རྒྱས་པ། སྤྱིར་ནང་པ་སངས་རྒྱས་པ་ཟེར་ཡག་འདི་སེམས་ཙམ་པ་ལ་བཤད་ཀྱི་ཡོད་རེད། སེམས་ཙམ་པ་ལ་གཉིས་ཡོད་རེད་པ། བྱེད་པོ་གཞན་མེད་པར་སྨྲ་བའི་སེམས་ཙམ་པ་དང༌། སྣང་བ་སེམས་སུ་སྒྲུབ་པའི་སེམས་ཙམ་པ་གཉིས་བཤད་ཀྱི་ཡོད་རེད། སྣང་བ་སེམས་སུ་སྒྲུབ་པའི་སེམས་ཙམ་པ་འདི་བཤད་ཡོང་དུས་གྲུབ་མཐའ་སྨྲ་བ་བཞིའི་ཟླས་ཕྱེ་བའི་སེམས་ཙམ་པ་འདི་བཤད་ཀྱི་ཡོད་རེད། བྱེད་པོ་གཞན་མེད་པར་སྨྲ་བའི་སེམས་ཙམ་བཤད་པའི་སྐབས་སུ་ནང་པ་སངས་རྒྱས་པ་ཡོངས་རྫོགས་སེམས་ཙམ་པ་ཆགས་འགྲོ་ཡི་ཡོད་རེད། འདི་འདྲ་སྦྱར་ནས་བཤད་ཀྱི་ཡོད་རེད། ནང་པ་སངས་རྒྱས་པ་ཡོངས་རྫོགས་བྱེད་པོ་གཞན་མེད་པར་སྨྲ་བའི་སེམས་ཙམ་པ་ཆགས་ཡོང་དུས་ཚང་མས་ལས་ཁས་ལེན་གྱི་ཡོད་རེད། འཇིག་རྟེན་བཀོད་པ་པོ་ལྷ་དང་དབང་ཕྱུག་ཚངས་པ་ཟེར་ཡག་འདི་ཁས་ལེན་གྱི་ཡོད་མ་རེད། ནང་པས་ལྟ་བ་ག་རེ་བཤད་ཀྱི་ཡོད་རེད་ཟེར་ན། ལྟ་བ་རྟེན་འབྲེལ་ཁས་ལེན་གྱི་ཡོད་རེད། ནང་པས་ལྟ་བ་རྟེན་འབྲེལ་ཁས་ལེན་ཡོང་དུས་འཇིག་རྟེན་འདི་ལས་ལས་སྐྱེས་པ། ལས་ཀྱིས་བྱུང་བ་ཁས་ལེན་གྱི་ཡོད་པ། ཁས་ལེན་ཡོང་དུས་ནང་པ་ཡོངས་རྫོགས་བྱེད་པོ་གཞན་མེད་པར་སྨྲ་བའི་སེམས་ཙམ་པ་ལབ་དགོས་པའི་རྒྱུ་མཚན་འདི་རེད་འདུག །འདི་ཡིན་དུས། འཇིག་རྟེན་སྣ་ཚོགས་ལས་ལས་སྐྱེས། ། ཟེར་ཡག་འདི་ལས་ལ་བརྟེན་ནས་སྐྱེས་ཀྱི་ཡོད་པ་ཁས་ལེན་དུས་ནང་པ་སངས་རྒྱས་པས་རྟག་ཆད་སྨྲ་བ་ཁས་ལེན་པ་ཡིན་ན་མི་འགྲིག་པ་རེད།

འདི་ཡིན་དུས་འདི་སྐབས་ལ་རྟག་ཆད་མཐའ་བྲལ་ཟེར་ཡག་འདི་ཕྱི་རོལ་པས་ཁས་ལེན་བསྡད་པའི་རྟག་ཆད་ཀྱི་མཐའ་དང་བྲལ་ན། བདེན་གཉིས་གཞིའི་དོན་ཟེར་ནས་གསུངས་ཀྱི་ཡོད་མ་རེད། ག་རེ་ཟེར་ན། ཕྱི་རོལ་པའི་སྐད་ཆ་གང་ཡང་ཡོད་མ་རེད། ཕྱི་རོལ་པས་ཁོ་རང་ཁོ་རང་གྲུབ་མཐའ་ཁས་ལེན་སྟངས་ཤིག་རེད། འདི་འདྲ་ཕྱི་རོལ་པས་ཁས་ལེན་བསྡད་པ་འདི་ནང་པ་སངས་རྒྱས་པའི་གྲུབ་མཐའ་སྨྲ་བ་བཞི་ཡིས། ལྷག་པར་ཕྱག་རྒྱ་ཆེན་པོའི་མན་ངག་ཉམས་སུ་ལེན་པའི་སྐབས་ལ་འདི་འདྲའི་རྟག་ཆད་ཀྱི་མཐའ་གཉིས་ཁས་ལེན་བྱས་ན་འགྲིག་གི་ཡོད་མ་རེད་གསུངས་པ་རེད། རྟག་པར་སྨྲ་བ་དང་ཆད་པར་སྨྲ་བ་དེ་འདྲ་བྱས་ནས་ཁས་ལེན་བྱས་ན། འདི་ཡིན་དུས་གཞིའི་སྐབས་ལ་རྟག་པའི་སྐྱོན་དང་བྲལ་བ། རྟག་པའི་མཐའ་དང་བྲལ་བ། ཆད་པའི་མཐའ་དང་བྲལ་བ་འདི། འདིའི་གཉེན་པོ་ལ་བདེན་པ་གཉིས་ཡོང་གི་ཡོད་རེད། རྟག་མཐའ་སྤོང་བ་ལ་དོན་དམ་པའི་བདེན་པ་ཡོང་གི་ཡོད་རེད། ཆད་པའི་མཐའ་སྤོང་བ་ལ་ཀུན་རྫོབ་བདེན་པ་ཡོང་གི་ཡོད་རེད། དེ་རེད་འདུག་ཨ། ༤ བདེན་པ་གཉིས་བསྟན་པ། འདི་ཡིན་དུས་བདེན་པ་གཉིས་ཟེར་ཡག་འདི་ལ། བདེན་གཉིས་ཀྱི་སྤྱིར་བཏང་གི་རྙོག་སྒྲ་མང་པོ་ཡོད་རེད། དེ་ནས་བདེན་པ་གཉིས་ཀུན་རྫོབ་ཀྱི་བདེན་པ་དང༌། དོན་དམ་པའི་བདེན་པ་ཞེས་བཤད་ཀྱི་ཡོད་རེད། ཀུན་རྫོབ་ཀྱི་བདེན་པ་དང༌། དོན་དམ་པའི་བདེན་པ་ཞེས་བཤད་དུས། ཀུན་རྫོབ་བདེན་པ་ཟེར་ཡག་འདི་ག་རེ་རེད་ཟེར་ན། ད་ལྟ་ང་རང་ཚོའི་དབང་ཤེས་དྲུག་གི་ཡུལ་དུ་གྱུར་པའི་ཚོགས་དྲུག་གི་ཤེས་པའི་ཡུལ་དུ་གྱུར་པའི་གཟུགས་སྒྲ་དྲི་རོ་རེག་བྱ་ལ་སོགས་པ། མདོར་ན་གཟུགས་ནས་རྣམ་མཁྱེན་བར་དུ་གྱུར་པའི་ཆོས་ཐམས་ཅད་ཀུན་རྫོབ་བདེན་པ་ཡིན་པ་རེད། དེ་ནས་དོན་དམ་པའི་བདེན་པ་ཟེར་ཡག་འདི་འཕགས་པའི་མཉམ་བཞག་རྣལ་འབྱོར་པ་ས་དང་པོ་ལ་གནས་པའི་བྱང་ཆུབ་སེམས་དཔའི་མཉམ་བཞག་རྣམ་པར་མི་རྟོག་པའི་ཡེ་ཤེས་འདིའི་ངོར་གང་ཡོད་པ་དོན་དམ་བདེན་པ་ཡིན་པ་རེད།

དེ་དང་སྟོན་པ་བཅོམ་ལྡན་འདས་ཀྱི་ཇི་ལྟ་བ་མཁྱེན་པའི་ཡེ་ཤེས་ཀྱི་ཡུལ་དུ་གྱུར་པའང་རྣམ་མཁྱེན་གྱི་ཡུལ་དུ་གྱུར་པའི་ཆོས་ཐམས་ཅད་དོན་དམ་བདེན་པ་ཡིན་པ་རེད། དེ་ཡང་བདེན་གཉིས་ཟེར་ཡག་འདི་ཆོས་གཉིས་ཡོད་ནས་བདེན་པ་གཉིས་བཤད་ཀྱི་ཡོད་མ་རེད། ཆོས་ཐམས་ཅད་བདེན་པ་གཉིས་ཀྱི་རང་བཞིན་ལས་མ་འདས་པ་བཤད་དགོས་པ་རེད། འདི་བཤད་ཡོང་དུས། སྣང་ཚུལ་གྱི་ཆ་ནས་ཀུན་རྫོབ་བདེན་པ་བཤད། གནས་ཚུལ་གྱི་ཆ་ནས་དོན་དམ་བདེན་པ་བཤད་ཀྱི་ཡོད་རེད། བློའི་འཛིན་སྟངས་གཉིས་འབྱུང་བ་རེད་མ་གཏོགས་ཆོས་ཁོ་རང་གི་སྟེང་ལ་ཀུན་རྫོབ་བདེན་པ་ཟེར་ཡག་ཆོས་ཤིག་དང༌། དོན་དམ་བདེན་པའི་ཆོས་ཟེར་ཡག་ཆོས་གཉིས་ཡོད་པ་བཤད་ཀྱི་ཡོད་མ་རེད། ཀུན་མཁྱེན་མི་བསྐྱོད་རྡོ་རྗེ་ཡི་ལུགས་ལ་བདེན་གཉིས་ཀྱི་རྣམ་གཞག་བཤད་ཡོང་དུས། སྤྱིར་བཏང་གི་ཀུན་རྫོབ་ཀྱི་བདེན་པ་གང་ཡིན་པ་དེ་རང་དོན་དམ་པའི་བདེན་པ་དང༌། དོན་དམ་པའི་བདེན་པ་གང་ཡིན་པ་དེ་རང་ཀུན་རྫོབ་བདེན་པ་བཤད་ཀྱི་ཡོད་རེད། དེ་རེད་མ་གཏོགས་ཀུན་རྫོབ་ཀྱི་བདེན་པའི་ཆོས་ཟེར་ན་འདི་རེད། དོན་དམ་པའི་བདེན་པའི་ཆོས་ཟེར་ན་འདི་རེད། ཅེས་ཡོད་མ་རེད། ཡིན་ན་ཡང་འཁྲུལ་ཚུལ་གྱི་ཐོག་ནས་བཤད་ཡོང་དུས་སོ་སོ་སྐྱེ་བོའི་སྣང་ཡུལ་དུ་གྱུར་པའི་སྣང་ཚུལ་འདི་ཀུན་རྫོབ་བདེན་པ་ལ་བཞག །འཕགས་པའི་མཉམ་བཞག་རྣལ་འབྱོར་པའི་མཁྱེན་པའི་ཡུལ་དུ་གྱུར་པའི་ཆོས་འདི་དོན་དམ་པའི་བདེན་པར་བཞག་གི་རེད་ཟེར་ཡག་འདི་རློམ་ཚོད་དང་བསམ་ཚོད་ཐོག་ལ་ཁས་ལེན་སྟངས་ཤིག་གི་ཁྱད་པར་རེད་མ་གཏོགས་དོན་ལ་འདི་དོན་དམ་པའི་ཆོས་རེད། འདི་ཀུན་རྫོབ་བདེན་པའི་ཆོས་རེད་ཟེར་ནས་འདི་འདྲ་བྱས་ནས་བཤད་ཡོང་ཡག་གང་ཡང་ཡོད་མ་རེད། འདི་སྐབས་སེམས་ཀྱི་ཐོག་ལ་ཉམས་སུ་ལེན་ཡོང་དུས་གང་དག་འཁྲུལ་པའི་ཆོས་སུ་གྱུར་པ་ཡིན་ན། འདི་ཐམས་ཅད་སྣང་ཚུལ་ཀུན་རྫོབ་བདེན་པའི་ཆོས་རེད། དོན་དམ་མ་འཁྲུལ་པའི་ཆོས་ཤིག་ཡིན་ནས་བཟུང་སྟེ་མ་འཁྲུལ་པའི་ཆོས་གང་ཡིན་པ་ཐམས་ཅད་དོན་དམ་པའི་བདེན་པ་རེད་ལབ་པ་རེད།

འདི་ཡིན་དུས་ད་ལྟ་གཟུགས་སྒྲ་དྲི་རོ་རེག་བྱ་ལ་སོགས་པ་གང་དག་སྣང་ཚུལ་དང་རིག་ཚུལ་དུ་གྱུར་པའི་ཆོས་ཐམས་ཅད་ཀུན་རྫོབ་བདེན་པ་རེད་འདུག་ཨ། ཀུན་རྫོབ་བདེན་པ་འདིའི་ངོ་བོ་དེ་མདུན་ལ་ཡོད་པའི་ཅོག་ཙེ་འདི་ཀུན་རྫོབ་བདེན་པ་རེད། མདུན་ལ་ཡོད་པའི་ཅོག་ཙེ་འདིའི་རང་བཞིན་ག་རེ་ཡིན་པ་འདི་མ་ནོར་བའི་རང་བཞིན་གང་ཡིན་པ་དོན་དམ་བདེན་པ་རེད་མ་གཏོགས་སྣང་ཚུལ་ཕར་བཞག་ནས། འདི་མ་ཡིན་པ་དོན་དམ་པའི་བདེན་པ་གཅིག་ལོགས་ནས་འཁྱེར་ཡོང་ཡག་ཞིག་ཡོད་ས་མ་རེད། ད་ལྟའི་སྣང་ཚུལ་གང་ཡིན་འདིའི་རང་བཞིན་མ་ནོར་བ་ཤེས་ན་དོན་དམ་བདེན་པ་དང༌། འདིའི་རང་བཞིན་མ་ནོར་བ་མ་ཤེས་ན་ཀུན་རྫོབ་བདེན་པ་ཞེས་བཞག་པ་རེད། འདི་འདྲ་ཡིན་དུས་དོན་དམ་བདེན་པ་ཞེས་བཤད་ཡོང་དུས་རྟག་པར་སྨྲ་བའི་སྐྱོན་སྤངས་པ་རེད། ཀུན་རྫོབ་བདེན་པ་ཞེས་བཤད་ཡོང་དུས་ཆད་པར་སྨྲ་བའི་སྐྱོན་སྤང་པ་རེད་འདུག །འདི་འདྲ་ཡིན་དུས་བདེན་གཉིས་ཟུང་འཇུག་གི་ལྟ་བ་གཏན་ལ་ཕབ་ཡག་འདི་གཞི་ཡི་ལྟ་བ་རེད། གཞི་ཡི་དོན་ཟེར། གཞི་བདེན་གཉིས་ཟུང་འཇུག་གི་ལྟ་བ། བདེན་པ་གཉིས་ལ་མ་བརྟེན་པ་ལ་ལམ་ཚོགས་གཉིས་ཟུང་འཇུག་དང༌། འབྲས་བུ་སྐུ་གཉིས་ཟུང་འཇུག་ཡོང་གི་ཡོད་མ་རེད། འཕགས་པ་ཀླུ་སྒྲུབ་ཀྱིས་ཀྱང༌། 

སངས་རྒྱས་རྣམས་ཀྱིས་ཆོས་བསྟན་པ། ། བདེན་པ་གཉིས་ལ་ཡང་དག་བསྟན། ། ཞེས་བཤད་ཡོང་དུས་སངས་རྒྱས་རྣམས་ཀྱིས་ཆོས་བསྟན་ཡག་འདི་གཙོ་བོ་བདེན་གཉིས་ལ་སྦྱར་ནས་བཤད་པ་རེད། བདེན་པ་གཉིས་ལ་མ་སྦྱར་བའི་ཆོས་རྩ་ནས་བཤད་ཡག་མེད་པ་རེད། དེ་ཡིན་དུས་བདེན་པ་གཉིས་ཀྱི་བྱེད་ལས་ག་རེ་རེད་ཟེར་ན། རྟག་ཆད་གཉིས་ཀྱི་སྐྱོན་སྤང་བ་ཡིན་པ་རེད། འདི་ཡིན་དུས་བདེན་གཉིས་གཞི་ཡི་དོན། ༥ སྒྲོ་སྐུར་གྱི་མཐའ་གཉིས་དང་བྲལ་ཚུལ། ལམ་གྱི་སྐབས་སུ་སྒྲོ་སྐུར་གྱི་མཐའ་གཉིས་དང་བྲལ་བ་ལ་ཚོགས་གཉིས་བསྟན་དགོས་པ་རེད་འདུག །ཡོད་པ་ལ་སྒྲོ་བཏགས་པའི་སྐྱོན། མེད་པ་ལ་སྐུར་པ་འདེབས་པའི་སྐྱོན་ཞེས་བཤད་ཀྱི་ཡོད་རེད། ཀུན་རྫོབ་ཀྱི་ཆོས་ཐམས་ཅད་དངོས་གནས་དྲང་གནས་ཀྱི་དོན་དམ་པ་ལ་ཡོད་རེད། ད་ལྟའི་སྣང་ཚུལ་ག་རེ་ཡོད་པ་འདི་དངོས་གནས་དྲང་གནས་འཕགས་པའི་མཁྱེན་པ་ཡེ་ཤེས་ཀྱི་ཡུལ་དུ་གྱུར་པ་དེ་ག་རང་རེད་ཟེར་ནས་བཤད་པ་ཡིན་ན་འདི་སྒྲོ་བཏགས་པ་རེད། ཡོད་མ་རེད་པ། འདི་མེད་པ་རེད། དཔེར་ན་དོན་དམ་པའི་ཆོས་གནས་ལུགས་གཉུག་མ་ལྷན་ཅིག་སྐྱེས་པའི་ཡེ་ཤེས་དང༌། སྟོང་པ་ཉིད་བཤད་པ་འདི་ཚོ་འདྲ་གྱི་ཡོད་མ་རེད། ང་ཚོ་སོ་སོ་སྐྱེ་བོའི་མཐོང་བ་མེད་པས་འདི་ཡོད་མ་རེད་ཅེས་ལབ་པ་ཡིན་ན། སྐུར་བ་བཏབ་པ་རེད། སོ་སོ་སྐྱེ་བོས་མ་མཐོང་བ་ཙམ་གྱིས་མེད་པ་བསྒྲུབ་ཐུབ་ཀྱི་མ་རེད། འདི་ཡིན་དུས་ཡོད་པ་ལ་སྒྲོ་བཏགས་པའི་སྐྱོན་དང༌། མེད་པ་ལ་སྐུར་བ་འདེབས་པའི་སྐྱོན་མཐའ་གཉིས་དང་བྲལ་བས་འདིའི་གཉེན་པོ་ལ་དམིགས་བཅས་བསོད་ནམས་ཀྱི་ཚོགས་དང༌། དམིགས་མེད་ཡེ་ཤེས་ཀྱི་ཚོགས་ཞེས་ཚོགས་གཉིས་ཀྱི་ལམ་ལ་བརྟེན་དགོས་རེད། དམིགས་བཅས་བསོད་ནམས་ཀྱི་ཚོགས་འདི་ཀུན་རྫོབ་རེད། དམིགས་མེད་ཡེ་ཤེས་ཀྱི་ཚོགས་འདི་དོན་དམ་བདེན་པ་རེད། དེ་ཡང་བདེན་གཉིས་ལ་བརྟེན་ནས་ཡོང་དགོས་ཀྱི་ཡོད་རེད། ཚོགས་གཉིས་ལ་བརྟེན་ནས་འབྲས་བུ་ཐོབ་དགོས་ཀྱི་ཡོད་རེད།

དེ་ནས་འབྲས་བུ་དེ་ལ། སྲིད་ཞིའི་མཐའ་དང་བྲལ་བས་དོན་གཉིས་འབྲས་ཐོབ་པའི། སྲིད་ཞིའི་མཐའ་དང་བྲལ་བ་ཟེར་ཡག་འདི་སྲིད་པ་ཁམས་གསུམ་འཁོར་བའི་སྐྱོན་དང༌། ཞི་བ་མྱ་ངན་ལས་འདས་པའི་སྐྱོན་གཉིས་ཡོང་གི་ཡོད་རེད། དེ་ཡང་གཙོ་བོ་ག་རེ་དགོས་ཀྱི་རེད་ཟེར་ན། ཉན་ཐོས་པ་ལྟ་བུ་ཆ་བཞག་པ་ཡིན་ན། ལྟ་བ་སྟོང་ཉིད་རྟོགས་པའི་ཤེས་རབ་ཡོད་རེད། ལྟ་བ་སྟོང་ཉིད་རྟོགས་པའི་ཤེས་རབ་ཡོད་པ་ལ་བརྟེན་ནས་སྲིད་པའི་རྩ་བ་གཅོད་ཐུབ་ཀྱི་རེད་དེ། ཡིན་ན་ཡང་ཞི་བ་མྱ་ངན་ལས་འདས་པ་འགོག་པའི་དབྱིངས་ལ་གནས་ཀྱི་ཡོད་རེད། ག་རེ་རེད་ཟེར་ན། ཐབས་དང་བྲལ་བས་ཤེས་རབ་ཆགས་པ་རེད་པ། དེ་ཐེག་པ་ཆེན་པོ་འདྲ་པོ་ཡིན་ན་ནི་ཐབས་དང་ཤེས་རབ་གཉིས་ཀ་ཡོད་པའི་སྐབས་སུ་སྲིད་པ་དང་ཞི་བ་གཉིས་ཀ་ལ་མི་གནས་པའི་སྲིད་ཞི་གཉིས་ཀྱི་མཐའ་ལས་འདས་པའི་འབྲས་ཡུམ་ཤེས་རབ་ཀྱི་ཕ་རོལ་དུ་ཕྱིན་པའི་འབྲས་བུ་ཐོབ་ཐུབ་ཀྱི་ཡོད་རེད། འདི་ལ་བརྟེན་ནས་བྱང་ཆུབ་སེམས་དཔའ་ཐམས་ཅད་ཀྱིས་རང་དོན་དང་གཞན་དོན་གཉིས་ཀ་མཐར་ཕྱིན་ནས། སྤང་རྟོགས་ཕུན་སུམ་ཚོགས་པ་མཐར་ཕྱིན་ནས་འབྲས་བུ་ཐོབ་ཐུབ་ཀྱི་ཡོད་པ་འདི་ཐེག་པ་ཆེན་པོ་ཁོ་ན་ལ་མ་གཏོགས་ཉན་རང་ལ་མེད་པ་རེད་པ། དེ་འདྲ་ཡིན་དུས་སྲིད་ཞིའི་མཐའ་བྲལ་ཟེར་ཡག་འདི་སྲིད་པ་འཁོར་བའི་མཐའ་དང༌། ཞི་བ་མྱ་ངན་ལས་འདས་པའི་མཐའ་གཉིས་དང་བྲལ་བ་བཤད་ཡོང་དུས། འདི་གཉིས་གང་ཡང་རུང་བ་ལ་མ་གནས་པ། འདི་གཉིས་ལས་འདས་པའི་འབྲས་བུ་ཐོབ་དགོས་པ་ཡིན་པ་དེ་ཡང་གཙོ་བོ་དོན་གཉིས་ཕུན་སུམ་ཚོགས་པ་མཐར་ཕྱིན་པ་ལ་རག་ལས་ཀྱི་ཡོད་རེད། ༦ གོལ་འཆུག་མེད་པའི་ཆོས་དང་འཕྲད་པར་སྨོན་པ། དེ་ཡིན་དུས། དོན་གཉིས་འབྲས་ཐོབ་པའི། གོལ་འཆུག་མེད་པའི་ཆོས་དང་ཕྲད་པར་ཤོག །ཕྱག་རྒྱ་ཆེན་པོ་ཡི་སྐབས་སུ་གོལ་འཆུག་མེད་པ་གཙོ་བོ་གཞི་བདེན་གཉིས་ཟུང་འཇུག་དང༌། ལམ་ཚོགས་གཉིས་ཟུང་འཇུག་དང༌། འབྲས་བུ་དོན་གཉིས་སྐུ་གཉིས་ཟུང་འཇུག་འདི་བཤད་པ་རེད།

རང་དོན་ལ་ཆོས་སྐུ་དང༌། གཞན་དོན་དུ་གཟུགས་སྐུ་རྣམ་པ་གཉིས་ཀྱི་འབྲས་བུ་ཐོབ་པ། དོན་གཉིས་དེ་རང་ཡིན་པ་རེད། མཐར་ཐུག་གི་འབྲས་བུ་འདི། གོལ་འཆུག་མེད་པའི་ཆོས་དང་ཕྲད་པར་ཤོག །ཟེར་ཡག་འདི། གོལ་འཆུག་ཟེར་ཡག་འདི་གཉིས་ལ་གོ་དགོས་ཀྱི་ཡོད་རེད། གོལ་ཟེར་ཡག་འདི་ཕྱི་རོལ་པའི་ལམ་ལ་མ་གོལ་བ། འཆུག་ཟེར་ཡག་འདི་ཉན་རང་གི་ལམ་ལ་མ་འཆུག་པ་ཟེར་ནས་འགྲེལ་བཤད་བསྐྱོན་གྱི་ཡོད། འདི་འདྲ་ཡིན་དུས་གོལ་འཆུག་མེད་པའི་ཆོས་དང་ཕྲད་པར་ཤོག །ཐེག་པ་ཆེན་པོ་ཁོ་རང་ནང་ལ་གཙོ་བོ་ཁོ་རང་གོལ་འཆུག་མེད་པའི་ལམ་ཆགས་བསྡད་ཀྱི་ཡོད་རེད་དེ། འདི་ནང་ནས་ཐེག་པ་ཆེན་པོ་ད་ལྟ་འདི་ཕྱག་རྒྱ་ཆེན་པོ་མན་ངག་གི་ལམ་གྱི་རིམ་པའི་སྐབས་ལ་ཡང་ཁོ་རྩ་བ་ཉན་རང་དང༌། ཕྱི་རོལ་པའི་ལམ་ལ་གོལ་འཆུག་མེད་པ་ཐུན་མོང་མ་ཡིན་པ་བཤད་བསྡད་ཀྱི་ཡོད་རེད། འདི་འདྲ་ཡིན་དུས་གོལ་འཆུག་མེད་པའི་ཆོས་དང་ཕྲད་པར་ཤོག །མ་འོངས་པ་ལ་བདག་དང་སེམས་ཅན་ཐམས་ཅད་འདི་ལྟ་བུ་ཡི་གོལ་འཆུག་མེད་པའི་ཆོས་དང་འཕྲད་པར་ཤོག་གསུངས་པ་རེད་བཞག ། ཇ ལམ་དེ་ཉམས་སུ་ལེན་ཚུལ་མ་འཁྲུལ་པར་སྨོན་པའི་གོ་དོན། སྦྱང་གཞི་སེམས་ཉིད་གསལ་སྟོང་ཟུང་འཇུག་ལ། ། སྦྱོང་བྱེད་ཕྱག་ཆེན་རྡོ་རྗེ་རྣལ་འབྱོར་ཆེས། ། སྦྱང་བྱ་གློ་བུར་འཁྲུལ་པའི་དྲི་མ་རྣམས། ། སྦྱང་འབྲས་དྲི་བྲལ་ཆོས་སྐུ་མངོན་གྱུར་ཤོག ། འདི་སྐབས་ལ། སྦྱང་གཞི་དང་གཅིག །སྦྱོང་བྱེད་དང་གཉིས། སྦྱང་བྱ་དང་གསུམ། སྦྱང་འབྲས་དང་བཞི་བཤད་ཀྱི་ཡོད་རེད། དེའང་གཞི་ལམ་འབྲས་གསུམ་གྱི་ཕྱག་ཆེན་དང་སྦྱར་བའི་སྐབས་སུ་ལམ་རྒྱུད་ཀྱི་ཕྱག་ཆེན་ལ་གཙོ་བོ་གོ་དགོས་ཀྱི་ཡོད་ས་རེད། ལམ་རྒྱུད་ཀྱི་ཕྱག་ཆེན་རྣལ་འབྱོར་འདི་ཉམས་སུ་ལེན་ཡོང་དུས་དང་པོ་ཧ་གོ་དགོས་ཡག་འདི་དྲི་མ་གང་དུ་སྦྱངས་ནས་གཞིའི་དང་པོ་ངོས་འཛིན་དགོས་ཀྱི་ཡོད་རེད། དྲི་མ་གང་དུ་སྦྱངས་པའི་གཞི་འདི་ངོས་ཟིན་ནས་དེ་ལྟ་བུའི་དྲི་མ་དེ་ལམ་གང་འདྲ་ཞིག་ལ་བརྟེན་ནས་དྲི་མ་སྦྱངས་དགོས་ཀྱི་ཡོད་པ་འདི་ལམ་གང་གིས་སྦྱོང་བའི་རྣལ་འབྱོར་དུ་བཤད་དགོས་ཀྱི་ཡོད་རེད།

ལམ་གང་གིས་སྦྱོང་བའི་རྣལ་འབྱོར་འདི་བཤད་ཚར་ནས། སྦྱང་རྒྱུ་དྲི་མ་ག་རེ་ཡིན་པ། སྦྱང་བར་བྱ་རྒྱུ་ག་རེ་ཡིན་པ། ལམ་འདིའང་གཉེན་པོ་འདི་ཡིས་གང་ཞིག་སྦྱང་བར་བྱ་བ། སྦྱང་བྱ་ཡི་དྲི་མ་འདི་བཤད་ནས། དེ་ལྟ་བུ་ཚར་ནས་སྦྱངས་པ་འདི་ཡིས་ཐོབ་པའི་འབྲས་བུ་ཆོས་སྐུ་བཤད་ནས་རིམ་པ་འདྲ་པོ་བཞིའི་ཐོག་ནས་ཡོང་གི་ཡོད་རེད། ༡ སྦྱང་གཞི་ངོས་བཟུང་བ། འདི་ལ་དང་པོ། སྦྱང་གཞི་སེམས་ཉིད་གསལ་སྟོང་ཟུང་འཇུག་ལ། །དང་པོ་སྦྱང་གཞི་ངོས་ཟིན་པ་རེད། དྲི་མ་སྦྱངས་ཟེར་ཡག་འདི་སྤྱིར་བཏང་ཐེག་པ་ཐུན་མོང་གི་སྐབས་ལ་དྲི་མ་དང་པོ་ངོས་ཟིན་དགོས་ཀྱི་ཡོད་རེད། དྲི་མ་ངོས་ཟིན་ནས་དྲི་མ་དེ་སྦྱང་བ་ལ་བརྩོན་དགོས་ཀྱི་ཡོད་རེད། དྲི་མ་དེ་སྦྱང་བར་བརྩོན་པ་ལ་དང་པོ་དྲི་མ་དེ་ག་བ་ལ་ཡོད་རེད་ཟེར་ནས། རྩད་གཅོད་བཏང་ཡག་འདི་ཐེག་པ་ཐུན་མོང་གི་ལུགས་ལ་ལམ་གྱི་རིམ་པ་བཤད་སྟངས་ཤིག་ཆགས་ཡོང་དུས། དེ་སྐབས་ལ་ཐེག་པ་ཐུན་མོང་བའི་སྒོ་དང་བསྟུན་ནས་བཤད་ཡོང་དུས་དང་པོ་སྦྱང་གཞི་འདི། སྦྱང་བར་བྱ་བའི་དྲི་མ་འདི་གཞི་གང་དུ་ཡོད་རེད་ཟེར་ནས་བཤད་འོང་དུས་དང་པོ་སྦྱང་བྱ་ཁོ་རང་དྲི་མ་རང་བཞིན་དུ་གྲུབ་དང་མ་གྲུབ་ལ། དང་པོ་བསམ་བློ་ཞིག་བཏང་ཡག་འདི་ཡོང་བསྡད་ཀྱི་ཡོད་ས་རེད། འདི་འདྲ་ཡིན་དུས་སྦྱང་བྱ་ཁོ་རང་དྲི་མ་འདི། ཀུན་རྫོབ་ཏུ་ཡོད་ཡོད་པ་རེད། ཀུན་རྫོབ་ཏུ་དྲི་མ་སྦྱང་དགོས་པ་རེད། ཀུན་རྫོབ་ཀྱི་དྲི་མ་སྦྱང་བར་བྱ་བར་བྱེད་པ་ལ་དེའི་སྦྱོང་བྱེད་ཀྱི་གཉེན་པོ་ལ་བསྟེན་དགོས་པ་རེད། ཡིན་ན་ཡང་དང་པོ་དྲི་མ་འདི་ག་བ་ལ་ཡོད་རེད་ཟེར་ནས་བཤད་ཡོང་དུས་དྲི་མ་གཞི་གང་ཞིག་ལ་གནས། གཞི་གང་འདྲ་ཞིག་ལ་བརྟེན། གཞི་གང་འདྲ་ཞིག་ལ་བསྡད་ཡོད་རེད། དེ་ངོས་འཛིན་བྱེད་འོང་དུས་དྲི་མ་བསྡད་སའི་གཞི་དེ་སེམས་ཀྱི་གནས་ལུགས། སེམས་ཉིད། གནས་ལུགས། འོད་གསལ། ལྷུན་གྱིས་གྲུབ་པའི་ཡེ་ཤེས་ཀྱི་དབྱིངས་ལ་ཡོད་རེད་ལབ་པ་རེད།

འདི་འདྲ་ཟེར་བའི་སྐབས་སུ་ལ། འོ་ན་དྲི་མ་དང་སེམས་གཉིས་ལ་ཐ་དད་མེད་པ་འདྲ་པོ་གཅིག །དེ་འདྲ་བའི་སྦྱང་བྱ་གློ་བུར་གྱི་དྲི་མ་དང༌། གང་དུ་སྦྱང་བའི་གཞི་སེམས་ཉིད་བདེ་བར་གཤེགས་པའི་སྙིང་པོའམ་སེམས་ཀྱི་གནས་ལུགས་མཐར་ཐུག་པའི་ཆོས་ཀྱི་དབྱིངས་འདི་གཉིས་ངོ་བོ་གཅིག་པ་འདྲ་པོ་ཞིག་གི་ཐོག་ལ་གནས་ཡོད་རེད་པས་ཟེར་ན་མ་རེད། གནས་ས་སེམས་ཉིད་བདེ་བར་གཤེགས་པའི་སྙིང་པོའི་སྟེང་ལ་གནས་ཡོད་རེད་དེ། གནས་སྟངས་གང་འདྲ་ཞིག་གི་ཐོག་ནས་གནས་ཡོད་རེད་ཟེར་ན། དྲི་མ་བྲལ་རུང་གི་ཚུལ་གྱི་སྒོ་ནས་གནས་ཡོད་རེད། གློ་བུར་བྲལ་རུང་གི་ཚུལ་དུ་གནས་ཡོད་པ་རེད། དྲི་མ་ཟེར་བ་དེ་གློ་བུར་བ་རེད། སེམས་ཉིད་ཟེར་ཡག་འདི་ཡོན་ཏན་གྱི་མཐར་ཐུག་ཡིན་པ་རེད། ཡོན་ཏན་གྱི་མཐར་ཐུག་ཏུ་གྱུར་པའི་ཆོས་དེ་ལ་རང་བཞིན་ལ་འགྱུར་བ་ཡོད་མ་རེད། རྒྱུད་བླ་མ་ཡི་སྐབས་ལ་ཡང༌། རང་བཞིན་རྣམ་དག་གི་སེམས་ཟེར་ཡག་ཅིག་བཤད་བསྡད་ཀྱི་ཡོད་རེད། རང་བཞིན་རྣམ་དག་གི་སེམས་ཟེར་ཡག་འདི་ག་བ་བཤད་བསྡད་ཀྱི་ཡོད་རེད་ཟེར་ན། གཞི་སེམས་ཅན་ཐམས་ཅད་ཁམས་གསུམ་འཁོར་བ་ལ་འཁྲུལ་ཚུལ་དེ་རང་གི་རང་ངོ་མ་རིག་ནས་འཁྲུལ་བ་རེད། ཡིན་ན་ཡང་འཁྲུལ་བའི་གནས་སྐབས་དེ་ཉིད་ནས་སེམས་ཀྱི་རང་བཞིན་ནམ་སེམས་ཀྱི་ངོ་བོ་སྤང་བྱ་ཡེ་ནས་མེད་པ་དང༌། གཉེན་པོ་ཡོན་ཏན་ཐམས་ཅད་ཡེ་ནས་རྫོགས་པ། སྤང་བྱའི་སྐྱོན་ཐམས་ཅད་ཡེ་ནས་ཟད་པ། འདི་འདྲ་ཞིག་ལ་ངོས་འཛིན་བྱེད་དགོས་རེད་མ་གཏོགས་སྤང་བྱའི་སྐྱོན་དེ་རང་བཞིན་གྱིས་གྲུབ་པ་ཞིག་དང༌། གཉེན་པོ་ཡོན་ཏན་དེའང་གསར་དུ་བསྟན་བྱ་ཡོད་པ་ཞིག་ལ་ཁས་ལེན་ན། མ་འགྲིག་པ་དེ་བྱམས་ཆོས་ཀྱི་ནང་ལ་མང་པོ་བཤད་བསྡད་ཀྱི་ཡོད་རེད། འབྱེད་རྣམ་གཉིས་ལ་སོགས་པ་གསུངས་པའི་སྐབས་ལ། ༢ སེམས་དང་སེམས་ཉིད་ཀྱི་ཁྱད་པར། འོ་ན་འདི་སྐབས་ལ་རང་བཞིན་རྣམ་དག་གི་སེམས་ངོ་འཛིན་བྱེད་ཡོང་དུས་སྤྱིར་སེམས་ཞེས་པ་དང༌། སེམས་ཉིད་ཟེར་བ་གཉིས་ལ་ཁྱད་པར་ཆེན་པོ་ཞེ་དྲག་ཡོད་རེད།

སེམས་ཉིད་ལབ་ཡོང་དུས་ཉིད་ཅེས་པའི་སྒྲ་འདི་ག་བ་གོ་དགོས་ཀྱི་ཡོད་རེད་ཟེར་ན། སེམས་ཀྱི་རང་བཞིན་ལ་གོ་བ་རེད། མ་བཅོས་པ་ལ་གོ་བ་རེད། སེམས་ཀྱི་གནས་ལུགས་ལ་གོ་བ་རེད། ཉིད་ཞེས་པ་དེ་གཞན་ལྡན་རྣམ་གཅོད་ཀྱི་སྒྲ་ཡིན་དུས་ག་རེ་གཞན་ལྡན་རྣམ་པར་གཅོད་ཀྱི་ཡོད་རེད་ཟེར་ན། གློ་བུར་གྱི་དྲི་མ་དང་བྲལ་བའི་བྲལ་ཆ་དེ་ལ་ག་རེ་ཡོད་རེད་ཟེར་ན། གནས་ལུགས་མ་བཅོས་པའི་ཤེས་པ་དེ་ཡོད་རེད། སེམས་ཀྱི་རང་བཞིན་ལྷན་ཅིག་སྐྱེས་པའི་འོད་གསལ་ལྷན་ཅིག་སྐྱེས་པའི་གཉུག་མའི་ཡེ་ཤེས་དེ་མ་བཅོས་པ་སེམས་ཅན་ཐམས་ཅད་ཀྱི་རྒྱུད་ལ་ཡེ་གདོད་མ་ནས་རང་ཆས་སུ་ཡོད་བསྡད་པ། འདི་འདྲ་བའི་རང་ཆས་སུ་ཡོད་བསྡད་པའི་ཡོན་ཏན་དེའང་གསར་དུ་བསྒྲུབ་བཞག་པ་འདི་འདྲ་ཡང་མ་ཡིན་པ། གཉེན་པོ་ལ་བརྟེན་ནས་གསར་དུ་བསྒྲུབ་པ་ཡང་མ་ཡིན་པ། སྤང་བྱ་ལ་བརྟེན་ནས་སྤང་བྱ་ཕར་ཡོད་ནས་སྤང་བྱ་རང་བཞིན་གྱིས་གྲུབ་ནས་དེ་ཕར་སྤངས་པའི་བྲལ་འབྲས་ལ་བྲལ་ཆ་དེ་ལ་སེམས་ཉིད་ཟེར་ཡག་གཅིག །ཡང་གསར་དུ་ཚུར་གྲུབ་ཡག་ལྟ་བུ་དེ་འདྲ་མ་ཡིན་པ། གནས་ལུགས་དེ་ཁོ་ན་ཉིད་ཀྱི་ཡོན་ཏན་འདི་སེམས་ཅན་ཐམས་ཅད་འཁྲུལ་པའི་གནས་སྐབས་ན་ཡང་ཁོ་ངོ་བོ་ལ་འཕོ་འགྱུར་ཐམས་ཅད་དང་བྲལ་བ། བཟང་དུ་སངས་རྒྱས་ཀྱིས་མ་བཏང༌། ངན་དུ་སེམས་ཅན་གྱིས་ཀྱང་མ་བཏང་བའི་གནས་ལུགས་ཀྱི་གཉུག་མ་ཟེར་ཡག་འདི་སེམས་ཅན་ཐམས་ཅད་ཀྱི་རྒྱུད་ལ་རང་ཆས་སུ་ཡེ་གདོད་མ་ནས་ཡོད་བསྡད་པ་དེ་ལ་ཉིད་ཅེས་པའི་ཐ་སྙད་ཀྱི་སྒྲ་འདི་སྦྱར་ཡོང་དུས། ཉིད་ཅེས་པའི་དོན་དག་འདི་སེམས་ཀྱི་ངོ་བོ་ལ་གོ་བ་ཡིན་པ་རེད། སེམས་ཀྱི་རང་བཞིན་ལ་གོ་བ་རེད། སེམས་ཀྱི་མཚན་ཉིད་མ་བཅོས་པ་བཤད་པ་རེད། སེམས་ཞེས་པ་འདི་ག་རེ་རེད། སེམས་ཞེས་པ་སྤྱིར་བཏང་གི་སེམས་ཞེས་པ་བཤད་ཡོང་དུས་སེམས་ཙམ་པའི་སྐབས་ལ། སེམས་རིག་རྣམ་ཤེས་གསུམ་གྱི་སྐད་ཆ་བཤད་ཡོང་བའི་སྐབས་སུ་སེམས་ཞེས་པ་མ་དག་པའི་སེམས་ལ་སྐད་ཆ་བཤད་ཀྱི་ཡོད་རེད།

སྤྱིར་དག་པའི་སེམས་དང་མ་དག་པའི་སེམས་ཞེས་དབྱེ་བ་ཕྱེ་ཆོག་གི་ཡོད་རེད་དེ། ཡིན་ན་ཡང་སྤྱིར་བཏང་སེམས་ཞེས་པ་མ་དག་པའི་ཚིག་ཅིག་ལ་བཤད་བསྡད་ཀྱི་ཡོད་རེད། མ་དག་པའི་ཤེས་པ་ཞིག་ལ་སེམས་ཞེས་ཐ་སྙད་བཏགས་ཀྱི་ཡོད་རེད། འདི་འདྲ་ཡིན་དུས་སེམས་ཉིད་བཤད་ཡོང་བའི་སྐབས་སུ་རྫོགས་ཆེན་སྐབས་ལ་ཡིན་ན་ནི། སེམས་དང་རིག་པ་དབྱེ་བ་ཕྱེ་ནས་བཤད་ཡོང་དུས། རིག་པ་དག་ཆ་ནས་བཤད། སེམས་མ་དག་པའི་ཆ་ནས་བཤད་ཡོང་བའི་གནས་སྐབས་ཤིག་ཡོད་རེད། འདི་འདྲ་བཤད་ཡོང་དུས་སེམས་རིག་གཉིས་སྐད་ཆ་ཁག་ཁག་ཕྱེ་ནས་བཤད་ཡོང་དུས། སེམས་ལ་དག་དང་མ་དག་པའི་སྐད་ཆ་མེད་པ་བྱས། སེམས་ཁོ་རང་སྤྱིར་བཏང་མ་དག་པའི་ཆ་ནས་བཤད། དག་པ་འདི་སེམས་གློ་བུར་བའི་རྣམ་རྟོག་གི་ཉོན་མོངས་བྲལ་ཆ་འདིའི་ཤུགས་ལ་རིག་པ་བཤད་པ་མ་བཅོས་པའི་གནས་ལུགས་ཤིག་ཡོད་རེད། ཅེས་རིག་པ་གསལ་ཆའམ་དག་ཆ་ནས་བཤད་ནས། སེམས་ཞེས་པ་མ་དག་པའི་ཆ་ནས་ཀུན་འབྱུང་གི་ཆ་ནས་བཤད་ཀྱི་ཡོད་པ་རེད་འདུག ། ཕྱག་ཆེན་སྐབས་སུ་དེ་འདྲའི་སྐད་ཆ་གང་ཡང་མེད་པ་རེད། འདི་འདྲ་གང་ཡང་མེད་ཡོང་དུས། དོ་ཧ་དེ་འདྲའི་ནང་ལོག་ལ། སྲིད་ཞི་གཉིས་ཀྱི་ཡོན་ཏན་ཐམས་ཅད་ཀྱི་རྩ་བ་སེམས་ལས་བྱུང་བ་ཡིན་དུས། ཡིད་བཞིན་ནོར་འདྲའི་སེམས་ལ་ཕྱག་འཚལ་ལོ། ། ཞེས་གང་ལྟར་ཡིད་བཞིན་ནོར་བུ་དང་འདྲ་བའི་སེམས་ལ་ཕྱག་འཚལ་བ་ཡིན་དུས་སེམས་འདི་དག་པའི་སེམས་ལ་བཤད་པ་རེད། དག་པའི་སེམས་དང་མ་དག་པའི་སེམས་དབྱེ་བ་གཉིས་ཕྱེ་ནས་སེམས་ཉིད་ཞེས་པའི་སེམས་ཉིད་འདི་ད་ལྟ་དོ་ཧ་ལ་སོགས་པའི་ནང་ལ་གསུངས་བཞག་པའི་གློ་བུར་གྱི་དྲི་མ་མཐའ་དག་གི་གློ་བུར་གྱི་དྲི་མ་མཐའ་དག་ཕར་ལྡན་བཞིན་པའི་གནས་སྐབས་ནས་ཀྱང་སེམས་ཅན་ཐམས་ཅད་ཀྱི་རང་བཞིན་འདི་ཡེ་ནས་རྣམ་པར་དག་པའི་རང་བཞིན་ཞིག་ཡིན་བསྡད་ཡའི་གནས་ལུགས་མ་བཅོས་པའི་ཤེས་པའམ་མ་བཅོས་པའི་གཉུག་མ་རང་བབས་ཀྱི་ཤེས་པ་ཞིག་ལ། ཉིད་ཅེས་པའི་ཐ་སྙད་སྦྱར་ཡོང་དུས།

དག་པའི་སེམས་ཉིད་བཤད་པ་རེད་འདུག ། དེ་ཡང་མདོ་ཡི་སྐབས་ལ་ཡིན་ན་ནི། ཚོགས་སྦྱོར་གྱི་གནས་སྐབས་ལ་ལམ་གྱི་ཡོན་ཏན་བསྟན་སྟངས་གཅིག །དེ་ནས་མཐོང་ལམ་གྱི་སྐབས་སླེབས་པའི་སྐབས་སུ་འཕགས་པའི་བདེན་པ་ཆོས་ཉིད་མངོན་སུམ་དུ་རྟོགས་ཡོང་བའི་གནས་སྐབས་ལ་སེམས་ཀྱི་གནས་ས་གཅིག །དེ་ནས་མཐོང་ལམ་ལ་སོགས་པར་སླེབས་ཡོང་བའི་སྐབས་སུ། མཉམ་རྗེས་ཀྱི་དབྱེ་བ་ལ་བརྟེན་ནས་དག་པ་དང་མ་དག་པའི་རྣམ་གཞག་ཅིག་བཤད་ཡོང་དུས་སེམས་ཀྱི་ཐོག་ནས་ཡོན་ཏན་སྐྱེ་སྟངས་དང༌། སྤང་བྱ་དེ་མར་སྒྲིབ་སྟངས་ཀྱི་ཐོག་ནས་སྐད་ཆ་མང་པོ་བཤད་ཀྱི་ཡོད་རེད་དེ། འདི་ཚོ་དེའི་སྐབས་ལ་སྐད་ཆ་གང་ཡང་མེད་པ་རེད། ག་རེ་ཟེར་ན། མེད་པའི་རྒྱུ་མཚན་འདི་ཕྱག་རྒྱ་ཆེན་པོ་འདི་རྩ་བ་སེམས་ཉིད་ཀྱི་གནས་ལུགས་ངོས་འཛིན་བྱེད་ཡག་ལ། དབང་པོ་སྤྱིར་བཏང་གི་ཅིག་ཅར་བ་འདྲ་པོ་ཞིག་ལ་བསམ་བློ་བཏང་ནས་བཤད་ཀྱི་ཡོད་རེད་འདུག །དབང་པོ་རིམ་གྱིས་པ་འདྲ་པོ་ཡིན་ན་ནི། ཐེག་པ་རིམ་གྱིས་པའི་ཐོག་ནས་ཟེར་ནའང་དང་པོ་ཉན་ཐོས་ནས་བྱས་ནས་གསང་སྔགས་བླ་མེད་ཀྱི་བར་དུ་ལ་གོ་རིམ་བཞིན་དུ་འགྲོ་དགོས་པ་འདི་ཆགས་བསྡད་ཀྱི་ཡོད་རེད། ༣ ཕྱག་ཆེན་ངོ་སྤྲོད་པའི་བླ་སློབ་ཀྱི་མཚན་ཉིད། ཡིན་ནའང་ཕྱག་རྒྱ་ཆེན་པོ་ཟེར་ཡག་འདི་སྐད་ཅིག་ཐུང་བྱའི་ཐོག་ནས་མ་བཅོས་པའི་ཐ་མལ་ཤེས་པ་ཁོ་རང་མཐར་ཐུག་ལ་ངོས་འཛིན་བྱེད་ཡོང་བའི་དབང་པོ་ཡང་རབ་ཀྱི་ཉམས་ལེན་བྱེད་ཡག་གི་གནས་ཚུལ་ཞིག་ཆགས་ཡོང་དུས་ལམ་སྦྱངས་པ་སྔོན་སོང་བ་ཡིན་ན་ཡང་རེད། ལམ་སྦྱངས་པ་སྔོན་དུ་མ་སོང་ན་ཡང་རེད། གང་ལྟར་ཆོས་ཉིད་ཀྱི་གནས་ལུགས་འདི་ཁོ་རིག་པས་བཙལ་ཅིང་ངོ་སྤྲོད་ཐུབ་ཡག་ཅིག་གི་སྐོར་ལ་ནུས་པ་དང་ཆ་རྐྱེན་འདྲ་པོ་འདི་འདྲ་ཞིག་ཡོད་པ་གཞིར་བཞག་ནས་འདིའི་སྟེང་ནས་ངོ་སྤྲོད་བྱེད་འོང་བ་ཡིན་དུས། བླ་མ་ཡང་ཆོས་ཉིད་མངོན་སུམ་དུ་རྟོགས་པའི་རྣལ་འབྱོར་པ་ཞིག་བྱེད། སློབ་མ་ཡང་ཕྱག་རྒྱ་ཆེན་པོ་ཉམས་ལེན་བྱར་རུང་བའི་སྐལ་པ་དང་ལྡན་པའི་གང་ཟག་གཅིག་གི་ངོས་ནས་བཤད་ཡོང་དུས།

ཁ་ཐུག་ལ་རིག་པ་རྗེན་ཅེར་དུ་ངོ་སྤྲོད་ནས་གནས་ལུགས་གཉུག་མ་འདི་ཐད་ཀར་གཏུགས་བྱས་ནས་བཤད་ཡོང་བ་ཡིན་དུས་ད་ལྟ་མདོ་ལམ་ནང་བཞིན་བྱས་ནས་རིམ་བཞིན་དུ་འདི་སྐབས་སུ་འགྲོ་ཡག་སྐད་ཆ་འདི་སྐབས་སུ་མེད་པ་རེད། ལམ་སྦྱངས་པ་སྔོན་སོང་ལྟ་བུ་ཡི་སྐད་ཆ་བཤད་པ་ཡིན་ན་ནི་ཐེག་པ་རིམ་ཅན་གྱི་ཐོག་ནས་འགྲོ་དགོས་ཀྱི་རེད། 

སྤྱིར་སྤང་བྱ་ལ་ཉོན་མོངས་པ་དང་ཤེས་བྱའི་སྒྲིབ་པ་ཟེར་ཡག་འདི་སྤང་བྱ་མར་མདོ་ནས་བྱས་ནས་ཡ་གི་གསང་སྔགས་རྡོ་རྗེ་ཐེག་པའི་བར་དུ་ལ་སྤང་བྱ་ཡོངས་རྫོགས་གཅིག་པ་རེད་མ་གཏོགས་དེ་མ་ཡིན་པའི་སྤང་བྱ་ཞིག་ཟུར་དུ་ཡོད་མ་རེད། ཕྲ་རགས་ཀྱི་ཐོག་ནས་སྐད་ཆ་ཞིག་བཤད་ཀྱི་ཡོད་རེད་མ་གཏོགས་འདི་འདྲ་ཡིན་དུས་ཐད་ཀར་གྱི་ཁོ་ངོས་འཛིན་བྱེད་ཡག་སྐད་ཆ་ཡིན་པ་ཡིན་དུས་ཉིད་ཅེས་པའི་སྐབས་སུ་རང་བཞིན་རྣམ་དག་གི་སེམས་ལ་གོ་བ་རེད། འདི་འདྲ་ཡིན་དུས་དྲི་མ་འདི་ག་བ་ལ་ཡོད་རེད་ཟེར་ན། དྲི་མ་འདི་དེ་ལྟ་བུའི་སྦྱང་གཞི་དྲི་མ་འདི་གཞི་གང་འདྲ་ཞིག་ལ་བསྡད་ཡོད་རེད། ཅེས་བཤད་ཡོང་དུས་སེམས་ཉིད་གནས་ལུགས་མ་བཅོས་པའི་ཤེས་པ་འདིའི་སྟེང་ལ་བསྡད་ཡོད་རེད་ལབ་པ་རེད། འདིར་བསྡད་ཡོང་དུས་ང་རང་ཚོ་ཐར་པ་དང་ཐམས་ཅད་མཁྱེན་པའི་གོ་འཕང་སྒྲུབ་པར་བྱེད་པ་ལ་གེགས་ཀྱི་དྲི་མ་མང་པོ་ཡོང་གི་ཡོད་རེད། གེགས་ཀྱི་དྲི་མ་མཐའ་དག་སེལ་མ་ཐུབ་ན། སེམས་ཉིད་ཀྱི་གནས་ལུགས་ངོས་འཛིན་བྱེད་ཐུབ་ཀྱི་མ་རེད། འདི་འདྲ་ཡིན་དུས། དྲི་མ་སྦྱང་ས་ཡི་གཞི་ཁོ་རང་ཁ་ཐུག་ལ་ངོས་འཛིན་བྱེད་ཡོང་དུས་ཐེག་པ་རིམ་གྱིས་པའི་སྐད་ཆ་ནང་བཞིན་བྱས་ནས་འགྲོ་མི་དགོས་པ་བྱེད་ནས་ཁ་ཐུག་ལ་དྲི་མ་གང་དུ་གནས་པའི་གཞི་འདྲ་པོ་འདི་ལ་ངོས་འཛིན་བྱས་ཡོང་དུས་ཐད་ཀར་སེམས་ཉིད་ཅེས་ལབ་པ་རེད་འདུག་ཨ། དེ་མ་གཏོགས་སྤྱིར་བཏང་ཚད་མ་རྣམ་འགྲེལ་ནང་ལ། སེམས་ཀྱི་རང་བཞིན་འོད་གསལ་ཏེ། ། དྲི་མ་རྣམས་ནི་གློ་བུར་བ། ། ཞེས་བཤད་ཡོང་བའི་སྐབས་སུ་འདི་གཉིས་ལ་ཁྱད་པར་ཞེ་དྲག་གང་ཡང་ཕྱེ་ཐུབ་ཡག་མེད་པ་རེད། སེམས་ཀྱི་རང་བཞིན་འོད་གསལ་ཡིན་པ་འདིའི་སྒང་ལ་ཡོངས་རྫོགས་ངོས་འཛིན་བྱེད་ཡག་ཅིག་རེད། དྲི་མ་རྣམས་ནི་གློ་བུར་བ་ཡིན་པ་འདི་ཐེག་པ་ཆེ་ཆུང་གིས་ཆ་ཚང་གིས་ངོས་འཛིན་བྱེད་ཡག་ཅིག་རེད། དེ་རེད་མ་གཏོགས་མེད་པ་ཡིན་དུས་ཁོ་ངོ་འཛིན་བྱེད་ཡོང་དུས་གཅིག་པ་འདྲ་པོ་ཞིག་འགྲོ་གི་ཡོད་རེད།

འདི་ཡིན་དུས་སེམས་ཉིད་རང་བཞིན་རྣམ་དག་གི་སེམས་འདི་ཡོད་རེད། ༤ སྦྱང་གཞི་སེམས་ཉིད་ཀྱི་མཚན་ཉིད། འདི་འདྲ་སྦྱང་གཞི་ཡི་སེམས་ཉིད་ཀྱི་གནས་ལུགས་འདི་འོ་ན་ག་འདྲ་ཞིག་ཡོད་རེད་ཟེར་ན། མཚན་ཉིད་བཤད་ཡོང་དུས་གསལ་སྟོང་ཟུང་འཇུག་རེད་ཅེས་ལབ་པ་རེད། སྦྱང་གཞི་སེམས་ཉིད་དེ་འདྲའི་སེམས་ཉིད་དེ་འོ་ན་ག་འདྲ་ཞིག་ཡོད་རེད་ཟེར་ནས་བཤད་ཡོང་དུས་སྤྱིར་བཏང་སེམས་ཉིད་དེ་འདྲ་ཞིག་ཡོད་རེད་ཟེར་ནས་དཔེ་གང་གིས་ཀྱང་མི་མཚོན། ཚིག་གང་གིས་ཀྱང་བརྗོད་པ་དང་བྲལ་བ་འདི་འདྲ་ཞིག་གི་ཐོག་ནས་འགྲོ་དགོས་ཀྱི་ཡོད་རེད། ཡིན་ན་ཡང་ཁོ་མཚོན་བྱེད་ཙམ་གྱིས་བཤད་ཡོང་དུས་གསལ་སྟོང་ཟུང་འཇུག་རེད་ཅེས་ལབ་པ་རེད། སེམས་ཞེས་པ་འདིའི་རང་བཞིན་གང་འདྲ་ཡོད་རེད་ཟེར་ན། སེམས་ཞེས་པའི་རང་བཞིན་འདི་གསལ་སྟོང་ཟུང་འཇུག་རེད། སྟོང་པ་སེམས་ཀྱི་མཚན་ཉིད་དང༌། གསལ་བ་སེམས་ཀྱི་རང་བཞིན་ཞེས་བཤད་ཀྱི་ཡོད་རེད། གསལ་སྟོང་ཟེར་ཡག་འདི། འདི་ལ་སྟོང་ཞེས་པའི་ཚིག་འདི་ལ་ཡང༌། དབུ་མ་རང་སྟོང་སྐབས་ལ་སྟོང་ཉིད་ཁས་ལེན་སྟངས་ཤིག་དང༌། དབུ་མ་གཞན་སྟོང་པ་རྣམས་ཀྱིས་སྟོང་ཉིད་ཁས་ལེན་སྟངས་རྣམ་པ་གཉིས་ཡོད་རེད། དེའང་རྒྱུད་བླ་མ་ཡི་ནང་ལ། རྣམ་དབྱེར་བཅས་པའི་མཚན་ཉིད་ཀྱིས། ། གློ་བུར་དག་གིས་ཁམས་སྟོང་གི། རྣམ་དབྱེར་མེད་པའི་མཚན་ཉིད་ཀྱིས། ། བླ་མེད་ཆོས་ཀྱིས་སྟོང་མ་ཡིན། ། ཞེས་པའི་ཚིག་འདི་ལ་བརྟེན་ནས་མར་ཡོང་གི་ཡོད་རེད། འདི་ཡོང་དུས་ཀུན་རྫོབ་ཀྱིས་བསྡུས་པའི་ཆོས་ཐམས་ཅད་བློ་གཉིས་འཛིན་གྱིས་བསྡུས་པའི་ཆོས་ཐམས་ཅད་འདི་མ་དག་པའི་གཞན་དབང་གིས་བསྡུས་པའི་ཆོས་རེད། འདི་འདྲ་མ་དག་པའི་གཞན་དབང་ལ་བསྡུས་པའི་ཆོས་དེ་ལྟ་བུ་རང་བཞིན་གྱིས་གྲུབ་པ་ཡོད་རེད་པས་ཟེར་ན། རང་བཞིན་གྱིས་གྲུབ་པ་ཡོད་མ་རེད། འོ་འདི་ཡིན་དུས་ཁོ་ཁོ་རང་རང་གིས་ངོ་བོས་སྟོང་པ་རེད། རང་གི་མཚན་ཉིད་ཀྱིས་སྟོང་པའམ་རང་གི་ངོ་བོས་སྟོང་པ།

རང་བཞིན་གྱིས་མ་གྲུབ་པ་རེད་ཅེས་ལབ་པ་རེད། རང་བཞིན་གྱིས་མ་གྲུབ་པའམ་རང་གི་ངོ་བོས་སྟོང་པ། ཡིན་ན་ཡང་ད་ལྟ་འདིའི་སྐབས་ལ་ཕྱག་ཆེན་སྐབས་དང་གཞན་སྟོང་སྐབས་ནས་བཤད་བསྡད་པའི་སྟོང་ཉིད་འདི་རང་སྟོང་ལ་གོ་རྒྱུ་མིན་པ་རེད། འདི་འདྲའི་སྟོང་ཉིད་འདི་ག་རེ་རེད་ཟེར་ན། དེ་ལྟ་བུའི་སེམས་ཀྱི་གནས་ལུགས་རང་བཞིན་རྣམ་དག་གི་སེམས་ཡེ་གདོད་མ་ནས་སྤང་བྱ་དང་སྐྱོན་ཐམས་ཅད་ཟད་བསྡད་པའི་ཡོན་ཏན་གྱི་རང་ཆས་སུ་ཡོད་བསྡད་པའི་སེམས་ཀྱི་གནས་ལུགས་དེ་ལ། ཞེན་ཡུལ་ད་ལྟར་གྱི་གློ་བུར་གྱི་དྲི་མ་བག་ཆགས་ཉོན་མོངས་པའི་སྒྲིབ་པ་དང༌། ཤེས་བྱའི་སྒྲིབ་པ་ལ་སོགས་པ་གློ་བུར་གྱི་དྲི་མས་སྟོང་པའི་ཆ་ལ་གཞན་སྟོང་ཞེས་ཐ་སྙད་སྦྱར་ཡོང་དུས། རང་གི་ངོ་བོ་སྟོང་ཉིད་ཡིན་པ་འདི་བཤད་ཀྱི་ཡོད་མ་རེད་འདི་སྐབས་ལ། རང་གི་ངོ་བོས་སྟོང་པའི་སྟོང་ཉིད་ཟེར་ཡག་འདི་ཀུན་རྫོབ་ཀྱི་ཆ་ནས་བཤད་པ་རེད། ཀུན་རྫོབ་ཆ་ནས་བཤད་ཡོང་དུས་ཀུན་རྫོབ་སྟོང་ཚུལ་དང༌། མཉམ་བཞག་གི་ཐོག་ནས་ཆོས་ཐམས་ཅད་སྤྲོས་པའི་མཐའ་བཀག་ཡག་ལ་དབུ་མ་རང་སྟོང་དང་གཞན་སྟོང་གཉིས་ལ་ཁྱད་པར་མེད་ཟེར་ནས་གསུངས་ཀྱི་ཡོད་རེད། རང་སྟོང་དང་གཞན་སྟོང་གཉིས་ལ་ཀུན་རྫོབ་སྟོང་ཚུལ་དང༌། ཀུན་རྫོབ་ཀྱི་ཆོས་ཐམས་ཅད་རང་རང་གི་ངོ་བོས་སྟོང་ཚུལ་དང༌། འཕགས་པའི་མཉམ་བཞག་གི་ངོ་ལ་མཐའ་བཞི་དང་སྤྲོས་པའི་སྐྱོན་ཐམས་ཅད་ཕར་བཀག་ཡག་ལ་སྤྲོས་པའི་མཐའ་འགོག་ཡག་ལ་དབུ་མ་རང་སྟོང་གཞན་སྟོང་གཉིས་ལ་ཁྱད་པར་མེད་པ་རེད། འོ་ན་ག་རེ་རེད་ཟེར་ན། མཉམ་བཞག་གི་སྤྲོས་མཐའ་ཐམས་ཅད་བཀག་ཚར་ནས་མཉམ་བཞག་གི་སྤྲོས་མཐའ་ཐམས་ཅད་བཀག །ཀུན་རྫོབ་ཀྱི་ཆོས་ཐམས་ཅད་རང་གི་ངོ་བོས་སྟོང་ཟིན་པས་སྟོང་ཤུལ་འདི་ལ་དགག་བྱ་བཀག་པའི་ཤུལ་ལ་མེད་དགག་ཁས་ལེན་ནམ་མ་ཡིན་དགག་ཁས་ལེན། འོ་ད་དེ་ནས་ཁྱད་པར་ཡོང་གི་ཡོད་པ་ཡིན་དུས་དགག་བྱ་བཀག་ཤུལ་ལ་ཁས་ལེན་སྟངས་འགྲོ་གི་ཡོད་རེད།

འདིའི་ཁྱད་པར་འགྲོ་ཡོང་དུས་དབུ་མ་གཞན་སྟོང་པ་ཐམས་ཅད་ཀྱིས་དགག་བྱ་བཀག་པའི་ཤུལ་ལ་ག་རེ་ཡོད་རེད་ཟེར་ན། སངས་རྒྱས་ཐམས་ཅད་ཀྱི་ཚོགས་གཉིས་ཀྱི་འབྲས་བུ་འདི་སྐུ་གསུམ་གྱི་ཡོན་ཏན་འདི་རང་ཆས་སུ་གྲུབ་བསྡད་པ་འདི་བཤད་སྡོད་ཀྱི་ཡོད་རེད། སྐུ་གསུམ་གྱི་ཡོན་ཏན་རང་ཆས་སུ་གྲུབ་བསྡད་པ་འདི་ཡང་ད་ལྟ་སེམས་དང་རིག་པ་ཤེས་པ་གསུམ་བཤད་ཡོང་བའི་སྐབས་སུ་སེམས་དང་གཅིག །རྣམ་ཤེས་དང་གཉིས། རིག་པ་དང་གསུམ། ཞེས་ཟེར་ནས་གསུམ་བཤད་ཀྱི་ཡོད་རེད། སེམས་རིག་རྣམ་ཤེས་གསུམ་བཤད་པའི་སྐབས་ལ། འདི་ལ་ཀུན་གཞི་དང་གཅིག །དེ་མ་ཐག་པའི་ཡིད་དང༌། ཉོན་མོངས་པའི་ཡིད་གསུམ་སྦྱར་ནས་བཤད་ཡོང་དུས་དེའི་ལྡོག་ཕྱོགས་ལ་སྐུ་གསུམ་གྱི་རྣམ་གཞག་འདི་ཡོང་གི་ཡོད་བྱས་ནས། ངོ་བོ་སྟོང་པ་ཆོས་སྐུ། རང་བཞིན་གསལ་བ་ལོངས་སྐུ། ཐུགས་རྗེ་འགག་མེད་དུ་ཤར་བ་སྤྲུལ་སྐུ་འདི་སྐུ་གསུམ་གྱི་རང་ཆས་འདི་འབྲས་བུའི་སྐབས་ལ་འདི་འདྲ་ཡོང་གི་ཡོད། འདི་དབུ་མ་གཞན་སྟོང་པས་སྒྲུབ་ཡོང་དུས། ཀུན་རྫོབ་ཀྱི་ཆོས་ཐམས་ཅད་རང་རང་ངོ་བོ་སྟོང་ཉིད་སྒྲུབ་པ་ལ་རང་སྟོང་གཞན་སྟོང་གཉིས་ལ་ཁྱད་པར་མེད་པ་རེད། དགག་བྱ་བཀག་པའི་ཤུལ་ལ་སྐུ་དང་ཡེ་ཤེས་འདུ་བྲལ་མེད་པའམ་སྐུ་གསུམ་རང་ཆས་སུ་ཁས་ལེན་མཁན་འདི་དབུ་མ་གཞན་སྟོང་པ་ཐམས་ཅད་ཀྱི་ཁྱད་ཆོས་ཡིན་ཞེས་བཤད་ཀྱི་ཡོད་རེད། འདི་འདྲ་ཡིན་དུས་གསལ་སྟོང་ཟུང་འཇུག་ཟེར་ཡག་འདི་ཡང་གསལ་བ་སེམས་ཀྱི་རང་བཞིན་དང༌། སྟོང་པ་སེམས་ཀྱི་མཚན་ཉིད་གཉིས་པོ་འདི་ཟུང་དུ་འཇུག་པ་ཞིག་ལ་གོ་བ་རེད་འདུག ། ༥ ཟུང་འཇུག་གི་དོན། ཟུང་འཇུག་ཟེར་ཡག་འདི་ཡང་སྐུད་པ་དཀར་ནག་བསྒྲིལ་བཞག་པ་ནང་བཞིན་ཟུང་འཇུག་འདི་འདྲ་མ་ཡིན་ཆོས་གཉིས་ཡོད་ནས་ཟུང་དུ་འཇུག་པའི་སྐད་ཆ་མ་རེད། ལྡོག་ཕྱོགས་ནས་བཤད་ཡོང་གི་ཡོད་རེད། ལྡོག་ཕྱོགས་ནས་བཤད་ཡོང་དུས་གསལ་བ་དང་སྟོང་པ་ཞེས་བྱས་ནས་སེམས་ལ་རང་བཞིན་གྱི་ཆ་ནས་སེམས་གསལ་བ་འདི་བཤད།

མཚན་ཉིད་ཀྱི་ཆ་ནས་སྟོང་པ་བཤད་ཡོང་དུས་འདི་འདྲའི་གསལ་ལ་སྟོང་པ། སྟོང་ལ་གསལ་བའི་སྒོ་མ་བཀག་པ། འདི་འདྲའི་ཡོན་ཏན་གཉིས་དེ་ཡང་ཐ་མི་དད་པའི་ཚུལ་གྱིས་ལྡོག་པའི་ཆ་ནས་ཐ་དད་ཕྱེ་བ་རེད་མ་གཏོགས་དོན་གྱི་ཆ་ལ་ཁྱད་པར་མེད་པ་ཞིག་བཤད་བསྡད་ཀྱི་ཡོད་རེད། དེའང་མི་ཕམ་རིན་པོ་ཆེས་ངེས་ཤེས་སྒྲོན་མེའི་ནང་ལ་གསུངས་པ་ནང་བཞིན་གྱི། སྣང་དེ་སྣང་ཚུགས་མ་ཤོར་ཞིང༌། ། གཞི་མེད་རྩ་བ་བྲལ་བར་གནས། ། སྟོང་དེ་སྟོང་ཚུགས་མ་ཤོར་ཞིང༌། ། རྟེན་འབྱུང་འགགས་པར་མེད་པར་ཤར། ། ཟེར་ཡག་འདི་འདྲའི་གསལ་སྟོང་དབྱེར་མེད་ཀྱི་གྲུབ་སྟངས་འདི་དང༌། ད་ལྟ་འདིའི་སྐབས་ལ་ཕྱག་ཆེན་གྱི་གྲུབ་སྟངས་འདི་གཉིས་ཁྱད་པར་མེད་པ་རེད་འདུག །སྣང་བའི་སྐབས་ནས་ཁོ་སྣང་དུས་ཉིད་ནས་ཁོ་རང་བཞིན་སྟོང་ཆ་འདི་མ་འགགས་པ་ཞིག་ཡོད་པ་རེད། སྟོང་པའི་ཆ་ནས་སྟོང་པའི་མཚན་ཉིད་བཤད་བསྡད་པའི་སྐབས་ནས་གསལ་ཆ་འདི་མ་འགགས་པ་ཞིག་ཡོད་པ་འདི། ཆུའི་ཟླ་བ་ལྟ་བུ་ལ་དཔེ་བཞག་ནས་འདི་འདྲའི་གསལ་སྟོང་ཟུང་འཇུག་འདི་མཚོན་བྱེད་ཙམ་ལ་བཀོད་པ་རེད་མ་གཏོགས་མཚོན་བྱ་ཁོ་རང་ངོ་ཐོག་ནས་བཤད་པ་ཡིན་ན་བརྗོད་མི་ཐུབ་པ་རེད། དེ་ལྟ་བུ་བརྗོད་མི་ཐུབ་པ་རེད། བརྗོད་བྱ་རྗོད་བྱེད་དང་བྲལ་བ་ཡིན་པ་རེད། མཉམ་པར་བཞག་ན་མཉམ་པར་བཞག་པའི་དེ་ཁོ་ན་ཉིད་སེམས་ན་མཉམ་པར་བཞག་ལ་དེ་ཁོ་ན་ཉིད་སེམས་པས་རྟོགས་ཐུབ་ཀྱི་རེད་མ་གཏོགས་དཔེ་འདི་འདྲ་ཞིག་ཡོད་རེད། མཚན་ཉིད་འདི་འདྲ་ཞིག་ཡོད་རེད། ཁོའི་ངོ་བོ་འདི་འདྲ་ཞིག་ཡོད་རེད། བཟོ་བལྟ་འདི་འདྲ་ཞིག་ཡོད་རེད། ཁོ་ཤར་ཡོང་དུས་འདི་འདྲ་བྱས་ཤར་ཡོང་གི་རེད། འདི་འདྲ་བཤད་ཡག་མེད་པ་རེད་འདུག །འདི་འདྲ་ཁོ་བཤད་པ་ཡིན་ན། ཁོ་སྨྲ་བསམ་བརྗོད་མེད་ཟེར་ནས་བཤད་ཐུབ་ཀྱི་མ་རེད་པ། འདི་འདྲ་ཡིན་ཙང་སྨྲ་བསམ་བརྗོད་མེད་ཟེར་ཡག་འདི་ཁོ་བཤད་མི་ཐུབ་པ་ཡིན་དུས་ཁོ་མཚོན་བྱ་དེ་ལྟ་བུ་རང་གིས་ཉམས་སུ་མྱོང་བའི་ཐོག་ནས་མཚོན་པ་མ་གཏོགས་དཔེ་དང་ཐ་སྙད་དང་ཚིག་གིས་ཐོག་ནས་བརྗོད་མི་ཐུབ་པ་རེད་འདུག་ཨ།

རྒྱུད་བླ་མ་ནང་ལ། ཕྲ་ཕྱིར་ཐོས་པའི་ཡུལ་མིན་ཏེ། ། དོན་དམ་ཡིན་ཕྱིར་བསམ་བྱའི་མིན། ། ཆོས་ཉིད་ཟབ་ཕྱིར་འཇིག་རྟེན་པའི། ། བསྒོམ་པ་ལ་སོགས་ཡུལ་མ་ཡིན། ། གང་ཕྱིར་གཟུགས་ལ་དམུས་ལོང་བཞིན། ། བྱིས་པས་དེ་སྔོན་མཐོང་མ་མྱོང༌། ། བཙས་པའི་ཁྱིམ་ནས་བུ་ཆུང་གིས། ། ཉི་མའི་གཟུགས་བཞིན་འཕགས་པས་ཀྱང༌། ། ཞེས་ས་ལ་གནས་པའི་འཕགས་པ་ཡིས་ཀྱང་མདང་གསུམ་བཙས་པའི་ཁྱིམ་ན། བུ་ཆུང་གིས་ཉི་མའི་གཟུགས་མཐོང་བ་ནང་བཞིན་ཞིག་ཡིན་ཟེར། དེ་མ་གཏོགས་ཆོས་ཉིད་མངོན་སུམ་དུ་རྟོགས་པའི་གནས་ལུགས་གཉུག་མ་མ་བཅོས་པའི་ཤེས་པ་མཐར་ཐུག་པ་འདི་ཆོས་རབ་རྣམ་འབྱེད་ཀྱི་ཤེས་རབ་མཐར་ཐུག་པ་མངའ་བ་འདི་སངས་རྒྱས་བཅོམ་ལྡན་འདས་མ་གཏོགས་ཡོད་མ་རེད། སྤྱིར་ཆོས་རབ་ཏུ་རྣམ་པར་འབྱེད་པའི་ཤེས་རབ་འདི་ས་དང་པོ་ལ་གནས་པའི་བྱང་ཆུབ་སེམས་དཔའ་ལ་ཡང་ཡོད་རེད་དེ། ཆོས་རབ་ཏུ་རྣམ་པར་འབྱེད་པའི་ཤེས་རབ་མཐར་ཐུག་པ་མངའ་བ་འདི་ཐམས་ཅད་མཁྱེན་པ་མ་གཏོགས་མེད་པ་ཡིན་དུས་ཐམས་ཅད་མཁྱེན་པས་མ་གཏོགས་མཁྱེན་གྱི་ཡོད་མ་རེད་ཟེར་ལབ་པ་རེད་འདུག །དོན་དག་འདི་འདྲ་ཡིན་དུས་གསལ་སྟོང་ཟུང་འཇུག་གཉིས་པོ་འདི་ཡིན་པ་རེད། ཉམས་སུ་མྱོང་བའི་ཚུལ་གྱིས་རྟོགས་དགོས་པ་མ་གཏོགས་ཐ་སྙད་དང་ཚིག་དང་སྒྲ་རྟོག་ལས་འདས་པ་ཡིན་པ་རེད་འདུག །གསལ་སྟོང་ཟུང་འཇུག་ལ། འདི་ཡིན་དུས་ཟུང་འཇུག་ཟེར་ཡའི་རྒྱུ་མཚན་འདི་གསལ་བའི་ཆ་ནས་སྟོང་པ་མཚོན་ཐུབ་པ་དང༌། སྟོང་པའི་ཆ་ནས་གསལ་བ་མཚོན་ཐུབ་པ་ཞིག་ལ་བཤད་དགོས་ཀྱི་ཡོད་ས་རེད། འདི་མ་གཏོགས་གསལ་བ་ཞེས་པ་འདི་མཚན་ཉིད་ཅིག་བཤད། སྟོང་པ་ཞེས་པ་འདི་ཡང་སེམས་ཀྱི་མཚན་ཉིད་ཅིག་བཤད་ནས་གསལ་སྟོང་གཉིས་ཡན་གར་བ་འདྲ་པོ་ཞིག་ལ་བསམ་བློ་བཏང་བ་ཡིན་ན། སེམས་ཀྱི་གནས་ལུགས་མཚོན་ཐུབ་ཀྱིས་མ་རེད། འདི་འདྲའི་མཚོན་བྱེད་གཉིས་བཞག་ཡོད་རེད་དེ། མཚོན་བྱ་ཞིག་གི་ཐོག་ནས་བཤད་ཡོང་དུས་གསལ་སྟོང་གཉིས་ཀར་འདི་ཉམས་མྱོང་གི་སྟེང་ནས་གསལ་ཟེར་བའི་སྐབས་སུ་གསལ་གསལ་མོ་དང༌།

སྟོང་ཟེར་བའི་སྟོང་སྟོང་མོ་འདྲ་པོ་དེ་འདྲ་མ་ཡིན་པ་བྱས། གསལ་ཞེས་པ་དེའང་སྟོང་པའི་ཡོན་ཏན་ཞིག་གི་ཆ་ནས་བཤད་ཡོང་བ་རེད། སྟོང་ཟེར་ཡག་འདི་ཡང་གསལ་བའི་ཆ་ནས་བཤད་ཡོང་དུས་ཁོ་གཉིས་གཅིག་གི་གྲོགས་ལ་གཅིག་སླེབས་ཐུབ་ཡག་གཅིག །གང་ལྟར་ས་དང་པོའི་སྐབས་སུ་འཕགས་པའི་ཤེས་རབ་ཀྱི་ཆོས་ཉིད་མངོན་སུམ་རྟོགས་པའི་ལྟ་བ་དང༌། དེའི་རྒྱུད་ལ་ཡོད་པའི་སྙིང་རྗེ་བྱང་ཆུབ་སེམས་དང་སྙིང་རྗེ་གཉིས་འདྲ་པོ་གཙོ་བོ་འདི་གཉིས་སྟེ་མཉམ་དུ་གཅིག་གི་གྲོགས་ལ་གཅིག་ཆགས་ཐུབ་པ་རེད་མ་གཏོགས། འདི་ནི་ཡང་ཤེས་རབ་ཟེར་བའི་སྐབས་སུ་སྙིང་རྗེ་བརླག་འགྲོ་ཡག་འདྲ་པོ་དང༌། སྙིང་རྗེ་ཟེར་བའི་སྐབས་སུ་ཡང་ཤེས་རབ་བརླག་འགྲོ་ཡག་འདྲ་པོ་འདི་འདྲ་ཡོད་མ་རེད་པ། གཅིག་གྲོགས་གཅིག་ཡོང་ཐུབ་ཀྱི་ཡོད་རེད། འོ་འདི་འདྲ་པོ་རེད་ལབ་པ་རེད། འདི་ཡིན་དུས་འདི་འདྲའི་གློ་བུར་གྱི་དྲི་མ་འདི་གློ་བུར་གྱི་དྲི་མ་འདི་འདྲ་པོ་ག་བ་ལ་ཡོད་རེད་ཟེར་ན། སེམས་ཀྱི་གནས་ལུགས་ཀྱི་སྟེང་ལ་ཡོད་རེད། སེམས་ཀྱི་གནས་ལུགས་སྟེང་ལ་ཡོད་སྟངས་འདི་ག་འདྲ་བྱས་ནས་ཡོད་རེད་ཟེར་ན། ཐ་མི་དད་པའི་ཚུལ་གྱིས་ཡོད་པ་ནི་མ་རེད། ཐ་དད་པའི་ཚུལ་གྱིས་ཡོད་པ་རེད། ཐ་དད་པ་ག་འདྲ་ཞིག་ཡོད་རེད་ཟེར་ན། གློ་བུར་བྲལ་རུང་གི་ཚུལ་གྱིས་བྲལ་རུང་གི་འདྲ་པོ་ཞིག་གློ་བུར་བ་རེད། གློ་བུར་བ་ཟེར་བའི་སྐབས་ལ་ག་རེ། ཁོ་རྐྱེན་ཞིག་དང་གཉེན་པོ་ཞིག་འཕྲད་ཡོང་དུས་ཁོ་ལམ་སང་བྲལ་ཆོག་ཆོག་ཡོད་རེད། ཁོ་ག་རེ་ཟེར་ན། ས་འདྲ་པོ་ཞིག་ཡོད་མ་རེད། གཉེན་པོ་སྟོབས་ལྡན་སླེབས་ཡོང་དུས་ཁོ་གནས་ཐུབ་ཡག་ཅིག་གི་ནུས་པ་མེད་པ་ཡིན་དུས་ཁོ་བྲལ་རུང་གི་ཆ་ནས་བསྡད་ཡོད་པ་རེད། གསལ་སྟོང་ཟུང་འཇུག་ལ་བྱས། ༦ སྦྱོང་བྱེད་ངོས་བཟུང་བ། སྦྱོང་བྱེད་ཕྱག་ཆེན་རྡོ་རྗེ་རྣལ་འབྱོར་ཆེས། །འོ་ན་ལམ་གང་གིས་སྦྱོང་བ་རྣལ་འབྱོར་དུ་བཤད་ཡོང་དུས་སུ་ཡིས་སྦྱང་གི་རེད། འདི་འདྲའི་གློ་བུར་གྱི་དྲི་མ་འདི་སྦྱང་མཁན་འདི་སུས་སྦྱང་གི་རེད།

སུས་སྦྱང་ཐུབ་ཀྱི་རེད་ཟེར་ན་སྦྱོང་བྱེད་ཕྱག་རྒྱ་ཆེན་པོའི་རྡོ་རྗེའི་རྣལ་འབྱོར་ཆེན་པོ་འདིས་སྦྱང་ཐུབ་ཀྱི་རེད་ལབ་པ་རེད། འདི་ལ་ཕྱག་ཆེན་རྡོ་རྗེ་རྣལ་འབྱོར་ཟེར་ཡག་འདི་ལ་མདོའི་སྐབས་ནས་སྐད་ཆ་བཤད་སྟངས་དང༌། སྔགས་ཀྱི་སྐབས་ནས་སྐད་ཆ་བཤད་སྟངས་གཉིས་སོ་སོར་ཡོང་གི་ཡོད་རེད་དེ། སྤྱིར་བཏང་ཐུན་མོང་གི་དབང་དུ་བཤད་ན། དང་པོ་ང་རང་ཚོ་སྐྱབས་འགྲོ་ནས་བྱས་ནས་སྐྱབས་སུ་འགྲོ་བ་སྐྱབས་གནས་དཀོན་མཆོག་གསུམ་པོ་སྐྱབས་གནས་མཐར་ཐུག་ཏུ་ཁས་ལེན་ནས་དེ་ལས་གཞན་པའི་སྐྱབས་གནས་མེད་པར་སྨྲ་བ། ནང་པ་སངས་རྒྱས་པའི་གྲུབ་མཐའ་སྨྲ་བའི་མཚན་ཉིད་ཡིན་བཤད་ཀྱི་ཡོད་རེད། ནང་པ་སངས་རྒྱས་པའི་མཚན་ཉིད་ལ་ཞུགས་ནས་གཟུང་སྟེ་ལ་ཐུན་མོང་གི་སྔོན་འགྲོ་ཐུན་མོང་མ་ཡིན་པའི་སྔོན་འགྲོ་ཁྱད་པར་གྱི་སྔོན་འགྲོ་ལ་སོགས་པ་སྔོན་འགྲོ་བཅུ་གཉིས་ཡོང་གི་ཡོད་རེད། འདི་ཚར་ནས་ཐུན་མོང་སྐབས་སུ་ལམ་སྦྱངས་པ་ལ་ཞི་གནས་ངེས་པར་དུ་འགྲོ་དགོས་ཀྱི་ཡོད་རེད། ཞི་གནས་ཚར་ནས་དེ་ནས་ལྷག་མཐོང་བདག་མེད་རྟོགས་པའི་ཤེས་རབ་བསྐྱེད་ནས་ཉམས་སུ་རིམ་པ་བཞིན་དུ་བརྟེན་ནས་བླ་མས་ངོ་སྤྲོད་ནས། དོན་དག་སྙིང་པོ་འདི་ད་ལྟ་ཐ་མལ་གྱི་ཤེས་པ་འདི་རང་ངོ་མཐོང་དགོས་ཡག་ཅིག་གི་གནས་ཚུལ་ཞིག་ལ་རྡོ་རྗེ་རྣལ་འབྱོར་འདི་བཞག་བསྡད་ཀྱི་ཡོད་རེད། ཚོགས་སྦྱོར་སྐབས་ལ་ཚོགས་ལམ་དང་སྦྱོར་ལམ་སྐབས་སུ་ནི་ཉམས་གཙོ་བོ་ཆེ་བ་ཡོང་གིས་ཡོད་རེད། དེ་ནས་མཐོང་ལམ་ཐོབ་ཚར་བའི་སྐབས་སུ་འདིའི་ཉམས་འདི་ཡང་རྟོགས་པའི་ཐོག་ནས་སླེབས་ཡོང་བ་རེད། ཉམས་འདི་རྟོགས་པ་ལ་ཚུར་མངོན་འགྱུར་དུ་འཕོ་ཡོང་བ་རེད། ཉམས་ཟེར་ཡག་འདི་ཁོ་གལ་ཆེན་པོ་མེད་པ་རེད། བརླག་འགྲོ་ཡག་ཅིག་ཡིན་པ་རེད་འདུག །རྟོགས་པ་ཟེར་མཁན་འདི་ལ་འཕོ་འགྱུར་མེད་པ་ཡིན་དུས་ཚོགས་སྦྱོར་ཟེར་བའི་ཚོགས་སྦྱོར་སྐབས་ལ་ཁོ་ཉམས་གཙོ་བོ་སླེབས་ཡོང་དུས་ཡང་ཁོ་ཕྱག་རྒྱ་ཆེན་པོ་རྡོ་རྗེ་རྣལ་འབྱོར་འདི་ཡང་འདི་སྐབས་ལ་རྟོགས་པ་རེད་བསམ་ནས་ནོར་ཡག་ཡོད་པ་ཡོད་རེད་འདུག

།ཡིན་ན་ཡང་འདི་ཉམས་མ་གཏོགས་རྟོགས་པ་མིན་པ་རེད་འདུག །འདི་ཡིན་པའི་སྐབས་སུ་རྗེ་བཙུན་མི་ལ་ཡིས། 

ཉམས་ན་བུན་དང་འདྲ་སྟེ་ཡལ་ནས་འགྲོ། ། རྟོགས་པ་ནམ་མཁའ་དང་འདྲ་བ་འགྱུར་བ་མེད། ། གསུངས་པ་རེད། འདི་ཡིན་དུས་ཉམས་ནག་ཁུང་ནང་བཞིན་ཡིན་པ་རེད། སྨུག་པ་ནང་བཞིན་རེད། ཁོ་ཡལ་འགྲོ་གི་རེད། རྟོགས་པ་འདི་ཁོ་ནམ་མཁའ་ནང་བཞིན་ཡིན་དུས་འཕོ་འགྱུར་མེད་ཟེར་བཤད་པ་རེད། ཉམས་ཀྱི་ནང་ནས་རྟོགས་པ་རྙེད་དགོས་པ་རེད་འདུག ། ༧ ཉམས་དང་རྟོགས་པ་གཉིས་ལ་ནོར་ཉེན་ཡོད་པ། དེ་འདྲ་ཡིན་དུས་མཚམས་མཚམས་ཉམས་རྟོགས་ནོར་ཡག་ཉེན་ཁ་ཡོད་རེད། འདི་འདྲ་ཡིན་དུས་ཚོགས་སྦྱོར་སྐབས་སུ་ཉམས་གཙོ་བོ་བྱས། མཐོང་ལམ་ཐོབ་ནས་རང་གི་རྒྱུད་ལ་ཕྱག་རྒྱ་ཆེན་པོ་རྡོ་རྗེ་རྣལ་འབྱོར་འདི་མངོན་འགྱུར་དུ་སྐྱེ་ཡོང་བ་རེད། དེ་ནས་ཙམ་ནས་མཐོང་ལམ་ཐོབ་ཚར་ན་མཉམ་བཞག་འདི་ཇེ་བརྟན་ཇེ་བརྟན་ལ་འགྲོ་གི་ཡོད་རེད། རྗེས་ཐོབ་ཀྱི་འཁྲུལ་སྣང་ཐམས་ཅད་འདི་ཡང་གསལ་དུ་གསལ་དུ་འགྲོ་ཐུབ་ཀྱི་ཡོད་རེད། སྤྱིར་བཏང་འཁྲུལ་སྣང་ཡོང་གི་ཡོད་རེད། ཡིན་ན་ཡང་འཁྲུལ་སྣང་འདི་གསལ་དུ་འགྲོ་གི་ཡོད་ས་རེད། མཐོང་ལམ་ཐོབ་ཚར་ནས་འཁྲུལ་སྣང་འདི་གསལ་དུ་གསལ་དུ་འགྲོ་ཡག་དང༌། མཉམ་བཞག་གི་ངོ་བོ་རྟོགས་པ་འདི་བརྟན་དུ་བརྟན་དུ་འགྲོ་ཐུབ་ཡག་གི་ཡོན་ཏན་འདི་ཡོང་གི་ཡོད་ས་རེད། དེ་ནས་མར་མར་སླེབས་ཚར་ནས་བླ་མས་སློབ་མ་འདི་རྟོགས་པ་མཆོག་ལྡན་དུ་མཐོང་ན་དེ་ནས་ཐད་ཀར་ཐ་མལ་གྱི་ཤེས་པ་འདི་ལ་རང་ངོ་སྤྲོད་ཡོང་གི་ཡོད་རེད། ཏཻ་ལོ་པས་ནཱ་རོ་པ་ལ། ཏཻ་ལོ་ང་ལ་ཅི་ཡང་བསྟན་དུ་མེད། ། རང་གིས་རང་ཉིད་མཐོང་ན་གྲོལ་བར་འགྱུར། ། གསུངས་པ་ནང་བཞིན་གྱི་ཁོ་ཐད་ཀར་བླ་མས་ངོ་སྤྲོད་བྱས་ཡོང་དུས་སེམས་ཀྱི་གནས་ལུགས་འཕོ་འགྱུར་དང་བྲལ་བ་འདི་མཐོང་ཡོང་དུས། འོ་དེ་ལ་ཕྱག་རྒྱ་ཆེན་པོ་རྡོ་རྗེ་རྣལ་འབྱོར་ཞེས་མིང་བཏགས་པ་རེད། འདི་རེད་མ་གཏོགས་རིམ་པ་བཞིན་དུ་ཚོགས་རྣམ་པ་གཉིས་བསགས། སྒྲིབ་པ་རྣམ་པ་གཉིས་སྦྱངས། འདི་འདྲ་བྱས་ནས་ས་ལམ་རིམ་པ་བཞིན་དུ་བགྲོད།

འདི་འདྲ་བྱེད་མི་དགོས་པ་རེད། ཕྱག་རྒྱ་ཆེན་པོ་གཅིག་ཆོད་ལ། ། རྨོངས་པས་ས་ལམ་བརྩི་བ་འཁྲུལ། ། གསུངས་པ་ནང་བཞིན་གྱིས་ཕྱག་རྒྱ་ཆེན་པོ་གཅིག་ཆོད་ཡིན་པ་ཡིན་དུས་ས་ལམ་གཅིག་ཆོད་ལ་ས་དང་པོ་རབ་ཏུ་དགའ་བ། གཉིས་པ་དྲི་མ་མེད་པ་ཞེས་བརྩི་བསྡད་པ་ཡིན་ན་དེ་ནས་འཁྲུལ་བ་ཡིན་གསུངས་པ་རེད། ཕྱག་རྒྱ་ཆེན་པོའི་སྐབས་སུ་འདི་མེད་པ་རེད། ཁོ་དབང་པོ་མངོན་སུམ་ཡིན་པ་ཡིན་དུས་དབང་པོ་མངོན་སུམ་འདི་རྟོགས་པ་མཆོག་ལྡན་གྱི་གང་ཟག་ལ་ཐ་མལ་གྱི་ཤེས་པ་འདི་རང་ངོ་མཐོང་བའི་ཐོག་ནས་འདི་འདྲ་པོ་ཞིག་མར་རྟོགས་པ་ཁྱད་པར་ཅན་བསྐྱེད་ཡོང་བ་རེད། ༨ རྟོགས་པ་སྐྱེ་ཚུལ་མི་འདྲ་བ་བསྟན་པ། དེ་ཡང་སྔགས་ཀྱི་སྐབས་སུ་ཡིན་ན་ནི་དང་པོ་རིམ་པ་གཉིས་ལ་བརྟེན་ནས་འགྲོ་སྟངས་ཤིག་ཡོད་རེད། བསྐྱེད་རིམ་ལ་བརྟེན་ནས་འགྲོ་སྟངས་གཅིག །རྫོགས་རིམ་ལ་བརྟེན་ནས་འགྲོ་སྟངས་གཅིག །རིམ་གཉིས་ལ་བརྟེན་ནས་འབྲས་བུ་མཆོག་ཐོབ་དགོས་ཀྱི་ཡོད་རེད། རང་ལུགས་དྭགས་པོ་རིན་པོ་ཆེའི་ལུགས་སྲོལ་ལ། དབང་པོ་རབ་ལ་དབང་བཞིའི་རིམ་པ་དེ་འགྲོ་དགོས་ཀྱི་མ་རེད། ཐད་ཀར་བླ་མས་ངོ་སྤྲོད་ཡོང་དུས་བླ་མས་སློབ་མ་རྟོགས་པ་མཆོག་ལྡན་ཐམས་ཅད་འདི་རང་ངོ་མཐོང་ནས་གྲོལ་ཐུབ་ཀྱི་རེད་གསུངས་པ་རེད། ས་སྐྱ་པ་རྣམས་ཀྱིས་ལུགས་སྲོལ་ལ་ཡིན་ན་ནི་ཕྱག་རྒྱ་ཆེན་པོ་རྟོགས་པའི་ཡེ་ཤེས་འདི་དབང་བཞིའི་རིམ་པ་ལས་སྐྱེ་དགོས་ཀྱི་རེད། དབང་དང་པོ་བུམ་དབང་འདི་བསྐུར། གཉིས་པ་གསང་བའི་དབང་བསྐུར། གསུམ་པ་ཤེས་རབ་ཡེ་ཤེས་ཀྱི་དབང་གི་ཉམས་མྱོང༌། དེ་ནས་བཞི་པ་ཚིག་དབང་རིན་པོ་ཆེ་ལ་ངོ་སྤྲོད་ནས་ཉམས་སུ་མྱོང་བ་འདི་ཕྱག་རྒྱ་ཆེན་པོ་རྟོགས་པ་མཆོག་ལྡན་གྱི་གོ་འཕང་ཐོབ་ཀྱི་ཡོད་རེད་མ་གཏོགས། དབང་བཞིའི་རིམ་པ་ལ་མ་བསྟེན་པ་ལ་ཐད་ཀ་ལ་ཕྱག་རྒྱ་ཆེན་པོ་རྟོགས་པ་བསྐྱེད་ཡག་འདི་འདྲའི་ཁྱད་མཚར་པོ་འདུག་བྱས་ནས་གད་མོ་ཤོར་གྱི་ཡོད་རེད། ཡིན་ན་ཡང་རང་ལུགས་ལ་འདི་འདྲ་དགོས་ཀྱི་མ་རེད།

འདི་ཚོ་རིགས་འདི་དབང་པོ་གཅིག་ཅར་བའི་སྐད་ཆ་ཡིན་པ་རེད། དབང་པོ་རིམ་གྱིས་པའི་སྐད་ཆ་ཡིན་ན་ནི་དང་པོ་བསྐྱེད་རིམ་ལ་བསླབ་དེ་ནས་རྫོགས་རིམ་ལ་བསླབ་དེ་ནས་རིམ་པ་བཞིན་དུ་དབང་གོང་མ་བུམ་དབང་བསྐུར། དེ་ནས་འདི་ལ་ཡང་ངོ་སྤྲོད་ཅིག་སྤྲོད། དེ་ནས་ཡང་སྤང་བྱ་གང་ཡིན་པ་འདི་གཅིག་སྤང༌། གཉིས་པ་སླེབས་པའི་སྐབས་སུ་གསང་དབང་གཅིག་ངོ་སྤྲོད། དེ་ནས་ཤེས་རབ་ཡེ་ཤེས་གསུམ་པ་དབང་བསྐུར་དེ་ནས་རིམ་པ་བཞིན་དུ་འགྲོ་དགོས་པའི་སྐབས་སུ་ཞེ་དྲག་འགོར་འགྲོ་གི་ཡོད་རེད། རྣལ་འབྱོར་རྣམས་ལ་བརྟེན་ནས་རྟོགས་དགོས་ཡག་འདི་དབང་པོ་ཅིག་ཅར་བའི་སྐད་ཆ་རེད། འདི་རེད་མ་གཏོགས་དབང་པོ་ཡང་རབ་པ་ལ་འདི་མི་དགོས་པའི་སྐད་ཆ་ཡིན་པ་རེད། འདི་འདྲ་ཡིན་དུས་འདའ་ཁ་ཡེ་ཤེས་འཕོ་བ་ཟེར་ནས་སྐད་ཆ་བཤད་ནས་ཡེ་ཤེས་འཕོ་བའི་སྐད་ཆ་རིགས་མང་པོ་བཤད་ཀྱི་ཡོད་རེད། ཕྱག་ཆེན་སྐབས་ལ་འདི་ཡིན་པའི་སྐབས་ལ་དབང་བཞི་ཡི་རིམ་པ་ལ་བསྐུར་ནས་དབང་གསུམ་པའི་ཉམས་མྱོང་འདི་ཚིག་དབང་ལ་བརྟེན་ནས་བསྐྱེད་དགོས་རེད་ཟེར་ཡག་དབང་པོ་རིམ་གྱིས་པའི་སྐད་ཆ་རེད། ང་རང་ཚོའི་ངོ་ལ་དབང་པོ་མཆོག་ལྡན་གྱི་གང་ཟག་ལ་རྟོགས་པ་མཆོག་ལྡན་གྱི་སློབ་མ་ལ་བླ་མ་ཐབས་ལ་མཁས་པས་ལུང་མར་ངོ་སྤྲོད་ཡོང་དུས་ཁོས་ཁམས་དང་དབང་པོ་མོས་པ་འདི་སོ་སོར་བཤད་ཡོང་དུས་དབང་པོ་མཆོག་ལྡན་ཡིན་པ་ཙམ་ལ་ཁོ་ཐད་ཀར་ངོ་སྤྲོད་ནས་ཁོ་གྲོལ་ཐུབ་ཀྱི་ཡོད་པ་རེད་འདུག །རྒྱལ་པོ་ཨིནྡྲ་བོདྷི་ནང་བཞིན་རེད་པ། ད་ལྟ་ཨིནྡྲ་བོདྷི་ནང་བཞིན་ཡིན་ན། ཁོ་ལུས་མ་བསྒོམ་པ་ལ་འབྲས་བུ་མངོན་དུ་འགྱུར་ཐུབ་པ་འབྱུང་བ་རེད། དཔེ་འདི་ནང་བཞིན་རེད་གསུངས་པ་རེད། འདི་ཡིན་དུས་ཕྱག་རྒྱ་ཆེན་པོ་རྡོ་རྗེ་རྣལ་འབྱོར་ཟེར་ཡག་འདི་ཁོ་རང་ཁ་ཐུག་ལ་ངོ་འཛིན་བྱེད་ཡག་འདི་ག་བ་བྱེད་དགོས་ཀྱི་ཡོད་རེད་ཟེར་ན། གང་ལྟར་ཐ་མལ་གྱི་ཤེས་པ་འདི་རང་རེད། ༩ ཐ་མལ་གྱི་ཤེས་པ་བསྟན་པ། ཐ་མལ་གྱི་ཤེས་པ་ཟེར་ལུགས་བཀའ་བརྒྱུད་པ་ཡི་ཐུན་མོང་མ་ཡིན་པའི་ཚིག་ཅིག་ཡིན་པ་རེད།

ཐ་མལ་ཟེར་ཡག་འདི་བཅོས་མ་ཟེར་ཡག་ཚིག་འདི་མ་རེད། ཐ་མལ་ཟེར་བའི་སྐབས་ལ་སྡུག་པོ་ཟེར་ཡག་གི་ཚིག་མ་རེད། ཁོ་མ་བཅོས་པ་ཞིག་ལ་ཐ་མལ་ཞེས་ལབ་ཀྱི་ཡོད་རེད། མ་བཅོས་པའི་ཤེས་པ་ད་ལྟ་ང་རང་ཚོའི་གློ་བུར་གྱི་ཉོན་མོངས་པ་འདོད་ཆགས་ཞེ་སྡང་གཏི་མུག་ལ་སོགས་པ་དང༌། ང་རྒྱལ་ཕྲག་དོག་ལ་སོགས་པ་ག་ཚོད་ཉོན་མོངས་པ་ཤུགས་ཆེན་པོ་ཡོད་ན་ཡང་ཁོ་སེམས་ལ་གནས་ལུགས་སྟེང་ནས་གང་ཡང་འཕོ་འགྱུར་བཏང་ཐུབ་ཀྱི་ཡོད་མ་རེད། གནས་ལུགས་འདི་ལ་ཁོ་ཉོན་མོངས་པས་གོས་ཐུབ་ཀྱི་ཡོད་མ་རེད། སེམས་ཀྱི་རང་བཞིན་ལ་ཉོན་མོངས་པའི་གཡའ་ཡིས་གོས་ཐུབ་ཀྱི་ཡོད་མ་རེད། གསེར་ལ་ག་ཚོད་གཡའ་ཡིས་གོས་ནའང་གསེར་གྱི་རང་མདངས་བརླག་གི་མ་རེད། དེ་ནང་བཞིན་གྱིས་ཁོ་སེམས་ཀྱི་གནས་ལུགས་འདི་ལ་ཉོན་མོངས་པའི་སྒྲིབ་པས་ག་ཚོད་ཅིག་བསྒྲིབ་ན་ཡང་ཁོ་སེམས་ཀྱི་གནས་ལུགས་འདི་ལ་ཉོན་མོངས་པས་གོས་མ་ཐུབ་པ། ཉོན་མོངས་པའི་སྐྱོན་གྱིས་གོས་མ་ཐུབ་པ་ཡོད་པ་རེད། ཡོན་ཏན་ཡེ་གདོད་མ་ནས་རྫོགས་བསྡད་པ་ཞིག་དང༌། སྤང་བྱ་ཐམས་ཅད་ཡེ་གདོད་མ་ནས་ཟད་བསྡད་པ་ཞིག་རེད། འདི་ལ་བསལ་བྱ་ཅི་ཡང་མེད། ། བཞག་པར་བྱ་བའང་ཅུང་ཟད་མེད། ། ཡང་དག་ཉིད་ལ་ཡང་དག་བལྟ། ། ཡང་དག་མཐོང་ན་རྣམ་པར་གྲོལ། ། ཞེས་པའི་གང་ལྟར་འདི་ལ་བསལ་བར་བྱ་བའང་ཅི་ཡང་མེད་ཟེར་བའི་སྐབས་ལ་སེམས་ཀྱི་གནས་ལུགས་ལ་བསལ་བྱ་ཡི་སྐྱོན་ཡེ་ནས་མ་གྲུབ་པ་ཡིན་པ་རེད། དེ་ནས་ཡོན་ཏན་འདི་འདྲ་པོ་ཞིག་དགོས་ཀྱི་རེད་ཟེར་ནས་ས་ལམ་གྱི་ཡོན་ཏན་ལ་སོགས་པ་ཐམས་ཅད་གསར་དུ་ཚུར་གྲུབ་ཡག་མེད་པ་རེད། སེམས་ལ་གནས་ལུགས་ག་རེ་ཡིན་པ་འདི་བླ་མ་རྟོགས་པ་མཆོག་ལྡན་གྱིས་ངོ་སྤྲོད་ཡོང་དུས་ངོ་སྤྲོད་པ་འདི་གཞིའི་གནས་ལུགས་ང་རང་ཚོ་སེམས་ཅན་ཐམས་ཅད་ཀྱི་རྒྱུད་ལ་ཡོད་ཡོད་པ་རེད། ཡོད་པ་འདི་བླ་མས་ངོ་སྤྲོད་ཡོང་དུས་བླ་མའི་གདམས་ངག་ལ་བརྟེན་ནས་ངོ་འཕྲོད་ཡོང་བ་རེད། ངོ་འཕྲོད་ཡོང་དུས་རང་ལ་ཡོད་པའི་ཆོས་ཉིད་ཀྱི་གནས་ལུགས་འདི་རང་གིས་མ་བུ་ངོ་ཤེས་པ་ནང་བཞིན་གྱི་ངོ་ཤེས་པ་འདི་རང་ཕྱག་རྒྱ་ཆེན་པོ་རྡོ་རྗེ་རྣལ་འབྱོར་འདི་ཀ་རང་ཡིན་པ་རེད།

ཡིན་ན་ཡང་མདོ་ཡི་ཕྱག་ཆེན་དང་སྔགས་ཀྱི་ཕྱག་ཆེན་སྐབས་སུ་ལམ་གྱིས་རིམ་པ་བསྟན་སྟངས་ཏོག་ཙམ་ཁྱད་པར་ཡོད་ས་རེད་མ་གཏོགས་ངོ་འཛིན་བྱེད་སྟངས་གཅིག་པ་ཡིན་པ་རེད། འདི་འདྲའི་རྡོ་རྗེ་རྣལ་འབྱོར་ཆེས། ཆེན་པོའི་སྒྲ་སྦྱར་ཡོང་དུས་སྤང་བྱ་ཐམས་ཅད་རྩད་ནས་ཟད་པར་བྱེད་པ་ལ་གཉེན་པོ་སྟོབས་ལྡན་འདི་མ་གཏོགས་མེད་པ་རེད། ལམ་གྱི་རིམ་པ་གཅིག་ཆོད་ཡིན་པ་རེད། ལམ་གྱི་རིམ་པ་གཅིག་ཆོད་མ་གཏོགས་ལམ་གྱི་རིམ་པ་བཞིན་དུ་འགྲོ་མི་དགོས་པ་རེད། འདི་འགྲོ་མ་དགོས་པ་ཡིན་དུས་ཁོ་གཉེན་པོ་ཞིག་གིས་སྤང་བྱ་དྲི་མ་མཐའ་དག་རྩད་ནས་ཟད་པར་བྱེད་ཐུབ་པའི་ནུས་པ་སྟོབས་ལྡན་དེ་ལྟ་བུ་འདི་ཡོད་པའི་ཆ་ནས་རྡོ་རྗེ་རྣལ་འབྱོར་ཆེས་ཟེར། རྡོ་རྗེ་ཟེར་ཡག་འདི་སྤྱིར་བཏང་གི་མི་འགྱུར་བ། མི་འཇིག་པ། བརྟན་པ། སྲ་བ། ཐོགས་པ་མེད་པ། ཕ་རོལ་པོའི་མཐུ་ཕམ་པར་བྱེད་པ་ལ་སོགས་པའི་ཡོན་ཏན་གྱི་ཁྱད་པར་མང་པོ་བཤད་པ་འདི་ནང་བཞིན་གྱིས་འདི་འདྲའི་རྣལ་འབྱོར་པའི་རྒྱུད་ལ་ཡོད་པའི་ཐ་མལ་གྱི་ཤེས་པ་ཡི་རང་ངོ་མཐོང་ན། འདི་འདྲའི་རང་ངོ་མཐོང་བའི་ཐ་མལ་གྱི་ཤེས་པ་འདི་སྤང་བྱའི་དྲི་མ་མཐའ་དག་རྩད་ནས་ཟད་པར་བྱེད་པ་དང༌། མདོའི་སྐབས་སུ་ཡིན་ན་ལྷན་སྐྱེས་ཀྱི་དྲི་མ་བཤད་ཀྱི་ཡོད་རེད། ཀུན་བཏགས་ཀྱི་དྲི་མ་གཉིས་བཤད་ཀྱི་ཡོད་རེད་པ། ལྷན་སྐྱེས་ཀྱི་དྲི་མ་དང༌། ཀུན་བཏགས་ཀྱི་དྲི་མ་ཐམས་ཅད་ཁོ་རྩད་ནས་ཟད་པར་བྱེད་ཐུབ་པ་འདིའང་ཅིག་ཅར་བ་ཟད་ཐུབ་པར་བྱེད་པ་རེད། འདི་འདྲ་ཡིན་དུས་རྟོགས་པ་མཆོག་ལྡན་གྱི་ཉམས་ལེན་འདི་ལ་རྡོ་རྗེ་རྣལ་འབྱོར་ཆེས་ཞེས་བྱེད་ནས་ཆེན་པོའི་སྒྲ་སྦྱར་བ་རེད་འདུག་ཨ། ༡༠ སྦྱང་བྱ་ངོས་བཟུང་བ། འདིས་ཆེས་ཟེར་ནས་རྣམ་དབྱེ་གསུམ་པ་བྱེད་སྒྲ་སྦྱར་ནས་བཅོམ་མཁན་འདི་སུ་རེད། ལམ་གང་གིས་སྦྱོང་བ་རེད་ཟེར་ན། ལམ་སྦྱོང་མཁན་འདི་ཕྱག་རྒྱ་ཆེན་པོ་རྡོ་རྗེ་རྣལ་འབྱོར་ཆེན་པོ་འདིས་བཅོམ་གྱི་ཡོད་རེད།

ཞེས་བྱེད་སྒྲ་སྦྱར་སོང་བ། སྦྱང་བྱ་ག་རེ་སྦྱང་བ་རེད། འོ་ན་ཕྱག་རྒྱ་ཆེན་པོ་རྡོ་རྗེ་རྣལ་འབྱོར་ཆེན་པོ་འདིས་གང་ཞིག་སྦྱང་བར་བྱ་བའི་དྲི་མ་འདི་ངོས་འཛིན་བྱེད་ཡོང་དུས་དྲི་མ་འདི་གློ་བུར་འཁྲུལ་པའི་དྲི་མ་ལབ་པ་རེད། གློ་བུར་འཁྲུལ་པའི་དྲི་མ་ཟེར་མཁན་འདི་འདོད་ཆགས་ཞེ་སྡང་ཏི་མུག་ང་རྒྱལ་ཕྲག་དོག་ལ་སོགས་པ་ཟེར་ན་ཡང་འགྲིག་གི་འདུག །ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་ལ་སོགས་པ་སྒྲིབ་པ་ག་བ་བཞག་ན་ཡང་ཐམས་ཅད་ཡིན་པ་རེད། གཙོ་བོ་ཐར་པ་ལ་སྒྲིབ་པ་དང་ཐམས་ཅད་མཁྱེན་པ་ལ་སྒྲིབ་པ་གཉིས་བཤད་ཡོད་རེད། འདི་འདྲའི་སྒྲིབ་གཉིས་གཙོ་བོར་གྱུར་པའི་སྐྱོན་གྱི་ཆ་མཐའ་དག་འདི་གློ་བུར་གྱི་འཁྲུལ་བའི་དྲི་མ་རེད། གློ་བུར་ཟེར་ཡག་འདི་གང་རེད། ཁོ་ནམ་མཁའ་ལ་སྤྲིན་ཚོགས་པ་ནང་བཞིན་རེད། ཁོ་གང་ལྟར་གློ་བུར་དུ་སྐྱེས་ཡོང་དུས། ཡར་ཁོ་གློ་བུར་དུ་འབྱུང་བ་རེད། ཕར་འགྲོ་དུས་ཡང་ཁོ་གློ་བུར་གྱིས་བྲལ་ཡོང་བ་རེད། འདི་འདྲ་ཡིན་དུས་ཁོ་ལ་ས་བརྟན་པོ་ཞིག་དང་ཁོ་འདི་ན་བསྡད་རེད་ཟེར་ནས། གཞི་ཆགས་ནས་བསྡད་ས་འདི་འདྲ་གང་ཡང་མེད་པ་རེད། སྤྱོད་འཇུག་ལ་གསུངས་པ་ནང་བཞིན་གྱིས། ཉོན་མོངས་ཉོན་མོངས་ཤེས་རབ་མིག་གིས་སྤངས། ། བདག་ཡིད་ལས་བསལ་གང་དུ་འགྲོ་བར་འགྱུར། ། གསུངས་པ་ནང་བཞིན་གྱིས་ཉོན་མོངས་པ་ཟེར་ཡག་འདི་ཁོ་གཉེན་པོ་སྟོབས་ལྡན་བདག་མེད་རྟོགས་པའི་ཤེས་རབ་ཀྱིས་རྩིས་ཟིན་ནས་གཉེན་པོ་བདག་མེད་རྟོགས་པའི་ཤེས་རབ་ཀྱི་ངོས་འཛིན་བྱས་ཐུབ་པ་ཡིན་ན། གློ་བུར་གྱི་འཁྲུལ་པའི་དྲི་མ་ཟེར་ཡག་འདི་ཁོ་ཡོད་མ་རེད། སྤྱིར་བཏང་གི་གློ་བུར་འཁྲུལ་པའི་དྲི་མ་ཟེར་ཡག་འདི་མེད་པ་རེད། སོ་སོའི་སྐྱེ་བོ་ལ་སྐྱོན་འཇུག་ཡོང་དུས་བདེན་འཛིན་ལ་བརྟེན་ནས་ཡོང་གི་ཡོད་རེད། དེའང་བདེན་འཛིན་ལ་ལྷན་སྐྱེས་དང༌། ཀུན་བཏགས་གཉིས་བཤད་ཀྱི་ཡོད་རེད། འདིའི་ནང་ནས་གཙོ་ཆེ་ཤོས་འདི་ང་རང་ཚོའི་སྐྱོན་ཆེ་ཤོས་འདི་ལྷན་སྐྱེས་ཀྱི་བདེན་འཛིན་ཡིན་པ་རེད།

ལྷན་སྐྱེས་ཚེ་རབས་འཁོར་བ་ཐོག་མ་མེད་པ་ནས་བྱས་ནས་རང་དང་ལྷན་དུ་འགྲོགས་བསྡད་ཡག་གི་ངའོ་བསམ་པའི་ངར་འཛིན་གྱི་རྟོག་པ་འདི་ལྷན་སྐྱེས་ལ་བཞག་གི་ཡོད་རེད། འདི་འབུ་གྲོག་མ་ནས་བཟུང་སྟེ་ཡོད་བསྡད་ཡག་གི་ངར་འཛིན་འདི་ལ་བཤད་བསྡད་ཀྱི་ཡོད་རེད། ཀུན་བཏགས་ཟེར་ཡག་འདི་གྲུབ་མཐའ་ལ་སྦྱངས་པའི་སྐྱོན་ཞིག་བཤད་བསྡད་ཀྱི་ཡོད་རེད། སྤང་བྱ་ལས་སླ་བོ་ཡིན་པ་རེད། ལྷན་སྐྱེས་སྤང་ཚར་ན་ཀུན་བཏགས་རང་བཞིན་གྱིས་སྤང་འགྲོ་གི་ཡོད་རེད། འདི་འདྲ་ཡིན་དུས་འདི་འདྲའི་བདེན་འཛིན་གྱིས་ང་ཚོ་ལ་བདག་ཏུ་འཛིན་པ་དང་བདེན་པར་འཛིན་པའི་བློ་འདི་སྐབས་ལ་གློ་བུར་འཁྲུལ་བའི་དྲི་མ་གཙོ་བོ་འདི་བཤད་ཀྱི་ཡོད་རེད། ༡༡ བདེན་འཛིན་སྐྱོན་ཡིན་པར་གྲུབ་པ། བདེན་འཛིན་འདི་ཡོད་རེད་པས་ཟེར་ན། བདེན་པར་གྲུབ་བསྡད་པ་ཞིག་ཡོད་རེད་པས་ཟེར་ན། བདེན་པར་གྲུབ་བསྡད་པ་ཤེས་བྱའི་ཁམས་ན་ཡོད་མ་རེད། བདེན་པར་གྲུབ་པ་ཡོད་མ་རེད་དེ་བདེན་པར་འཛིན་པ་ཡོང་གི་ཡོད་རེད། འདི་འདྲ་ཡིན་དུས་སྐྱོན་གྱི་ཆ་འདི་བདེན་འཛིན་གྱིས་བཤད་ཀྱི་ཡོད་རེད། བདེན་པར་གྲུབ་པ་འདི་ཡོད་མ་རེད། བདེན་པར་གྲུབ་པ་མེད་ཡོང་དུས་བདེན་པར་འཛིན་པ་སྤང་ཐུབ་ཀྱི་ཡོད་རེད། བདེན་འཛིན་སྐྱོན་ཡིན་པ་གྲུབ་ཐུབ་ཀྱི་ཡོད་རེད། གལ་སྲིད་ཤེས་བྱའི་ཁམས་ལ་བདེན་པར་གྲུབ་པ་ཞིག་ཡོད་ན། བདེན་འཛིན་སྤང་ཐུབ་ཀྱི་མ་རེད། བདེན་འཛིན་སྤང་ཐུབ་དགོས་ཡག་གི་རྒྱུ་མཚན་འདི་གང་དུ་བདེན་པར་འཛིན་བྱེད་ཀྱི་གཞི་འདི་རང་བཞིན་གྱིས་མ་གྲུབ་པ་རེད། འདི་ཞེན་ཡུལ་ལ་འཁྲུལ་པའི་ལོག་ཤེས་ཡིན་པ་ཡིན་དུས་ཞེན་ཡུལ་ལ་འཁྲུལ་པའི་ལོག་ཤེས་འདི་གཉེན་པོ་སྟོབས་ལྡན་གྱིས་བསྟེན་ཡོང་དུས་ཁོ་སྤང་ཐུབ་ཡག་ཡོད་པ་ཞིག་ཡིན་པ་ཡིན་དུས། ཁོ་ཤེས་བྱའི་ཁམས་ན་མ་གྲུབ་པ་དང་ཤེས་བྱའི་ཁམས་ན་དེ་ལྟ་བུ་ཞིག་མེད་པའི་ཆ་ནས་བཤད་ཡོང་དུས་སྤང་ཐུབ་ཀྱི་ཡོད་རེད། ཤེས་བྱའི་ཁམས་ལ་རང་བཞིན་གྱིས་གྲུབ་བསྡད་པ་ཞིག་ཡོད་ན་གཉེན་པོ་སྟོབས་ལྡན་གྱིས་བསྟེན་ན་ཡང་སྤང་ཐུབ་ཀྱི་ཡོད་མ་རེད།

མདོའི་སྐབས་སུ་བཤད་པ་ཡིན་ན། དབུ་མའི་སྐབས་ལ་ཡིན་ན་ནི་ལམ་གྱི་དགག་བྱ་གཅིག་དང༌། རིགས་པའི་དགག་བྱ་གཉིས་བཤད་ཡོད་རེད། ཕྱག་རྒྱ་ཆེན་པོའི་སྐབས་སུ་འདི་འདྲའི་སྐད་ཆ་མེད་པ་རེད། གཉེན་པོ་སྟོབས་ལྡན་ཞིག་ལ་སྤང་བྱའི་སྐྱོན་ཐམས་ཅད་ཕྲ་རགས་ཐམས་ཅད་རྩད་ནས་ཟད་ཐུབ་པ་ཡོད་རེད། དབུ་མའི་སྐབས་སུ་ལམ་གྱི་ཉམས་འདྲ་པོ་ཞིག་བཤད་བསྡད་ཀྱི་ཡོད་པ་ཡིན་དུས་ཁོ་ལམ་གྱི་དགག་བྱ་ཞིག་བཤད་ཀྱི་ཡོད་རེད། གློ་བུར་འཁྲུལ་པའི་དྲི་མ་འདི་སྦྱང་སྟངས་འདི་ལ་ལམ་གྱིས་དགག་གི་ཡོད་རེད། རིགས་པས་དགག་གི་ཡོད་རེད། བདེན་འཛིན་འདྲ་པོ་ཡིན་ན་ནི་གཙོ་བོ་རིགས་པས་དགག་གི་ཡོད་རེད། རིགས་པས་དང་པོ་སྒྲུབ་དགོས་པ་རེད། རིགས་པས་བསྒྲུབས་ནས་དང་པོ་བདེན་འཛིན་འདི་ཚོ་སྐྱོན་ཡིན་པ་བཤད། རིགས་པས་བཀག་ཐུབ་ཡག་འདི་ལ་རིགས་པའི་དགག་བྱ་འདི་བདེན་གྲུབ་ལ་བཞག་གི་ཡོད་རེད། དེ་ནས་ལམ་གྱི་དགག་བྱ་འདྲ་པོ་ཡིན་ན་ནི་གཙོ་བོ་འདི། རྒྱུད་བླ་མའི་ནང་ཡིན་ན། འཁོར་གསུམ་རྣམ་པར་རྟོག་པ་གང༌། ། དེ་ནི་ཤེས་བྱའི་སྒྲིབ་པར་འདོད། །

སེར་སྣ་ལ་སོགས་རྣམ་རྟོག་གང༌། ། དེ་ནི་ཉོན་མོངས་སྒྲིབ་པར་འདོད། ། ཟེར་ནས་གཙོ་བོ་ཉོན་སྒྲིབ་འདི་སྒྲིབ་པ་གཉིས་གཙོ་བོ་འདི་ལམ་གྱི་སྒྲིབ་པ་ལམ་གྱི་དགག་བྱ་བཤད་ཀྱི་ཡོད་རེད། ལམ་ལ་བརྟེན་ན་དགག་ཐུབ་ཀྱི་ཡོད་པ་རེད། ཉོན་མོངས་པ་ཀུན་རྫོབ་ཏུ་ཡོད་པ་རེད། བདེན་གྲུབ་ཀུན་རྫོབ་ཏུ་ཡང་ཡོད་མ་རེད། འདི་ཡིན་པའི་ཆ་ནས་རིགས་པའི་དགག་བྱ་འདི་ཀུན་རྫོབ་ཏུ་མེད་པའི་བདེན་གྲུབ་བཀག་བསྡད་ཀྱི་ཡོད་རེད། ཉོན་མོངས་པ་ཀུན་རྫོབ་ཏུ་ཡོད་རེད། འདི་ཡིན་པའི་ཆ་ནས་ལམ་གྱི་དགག་བྱ་ལམ་ལ་བརྟེན་ནས་སྤང་ཐུབ་ཀྱིས་ཡོད་པ་རེད། འོ་འདི་འདྲ་ཡིན་དུས་དགག་བྱ་གཉིས་པོ་འདི་རེ་རེ་བྱས་བཤད་ཀྱི་ཡོད་ས་རེད། ཡང་ཕྱག་རྒྱ་ཆེན་པོ་སྐབས་སུ་འདིའི་སྐད་ཆ་གང་ཡང་ཡོད་མ་རེད། ཡིན་ན་ཡང་ལམ་འདིའི་སྐབས་ལ་གློ་བུར་འཁྲུལ་པའི་དྲི་མ་ཞེས་བཤད་ཡོད་དུས་ཁོ་ངོས་འཛིན་བྱེད་སྟངས་འདི་འདྲ་ཞིག་ཡོད་རེད་ཟེར་ནས་བཤད་ན། ཡང་སྟབས་བདེ་བོ་འདྲ་པོ་ཞིག་མ་གཏོགས་ཡང་ཕྱག་ཆེན་སྐབས་ལ་སྐད་ཆ་བཤད་སྟངས་དང་དབུ་མའི་སྐབས་ནས་སྐད་ཆ་བཤད་སྟངས་གཉིས་འདི་གཉིས་ཀྱང་དཔེར་ན། འགལ་ཟླ་ཆེན་པོ་འདྲ་པོ་ཞིག་ཡིན་ན་ཡང་དེ་འདྲ་ཡང་མ་འགྲིག་པ་རེད། འདི་འདྲའི་དྲི་མ་སྦྱངས་ནས་འདི་འདྲའི་དྲི་མ་ངོས་འཛིན་ནས་འཁྲུལ་པའི་དྲི་མ་སྤང་ཐུབ་ཀྱི་ཡོད་རེད། སྤང་ཐུབ་དགོས་པའི་རྒྱུ་མཚན་གང་རེད་ཟེར་ན། དྲི་མ་རང་བཞིན་གྱིས་མ་གྲུབ་པ་ཡིན་པ་རེད། དྲི་མ་རང་བཞིན་གྱིས་མ་གྲུབ་ནས་སྤངས་ཐུབ་ཀྱིས་ཡོད་རེད་མ་གཏོགས་དྲི་མ་རང་བཞིན་གྱིས་གྲུབ་ན་སྤང་ཐུབ་ཀྱི་མ་རེད། འདི་འདྲ་ཡིན་དུས་རང་བཞིན་གྱིས་གྲུབ་པའི་ཆོས་ཤེས་བྱའི་ཁམས་ན་མེད། རང་བཞིན་གྱིས་གྲུབ་པའི་ཆོས་ཤེས་བྱའི་ཁམས་ན་མེད་ན་ཡང་རང་བཞིན་གྱིས་གྲུབ་པ་མེད་པ་རང་བཞིན་གྱིས་མ་གྲུབ་པ་མ་ཤེས་ན་སྤང་ཐུབ་ཀྱི་ཡོད་མ་རེད། རང་བཞིན་མ་གྲུབ་པར་ཤེས་པའི་ཆ་ནས་རང་བཞིན་གྱིས་མ་གྲུབ་པའི་ཆོས་འདི་སྤང་ཐུབ་ཀྱི་ཡོད་པ་ཡིན་དུས་འདིའི་སྐབས་ལ་གློ་བུར་འཁྲུལ་པའི་དྲི་མ་ཟེར་དགོས་ཡག་རྒྱུ་མཚན་འདི་ཡིན་པ་རེད།

དྲི་མ་ཟད་རུང་གི་ཆ་ནས་བཤད་ཀྱི་ཡོད་རེད། འཁྲུལ་པ་ཟེར་དགོས་ཡག་འདི་ཡང་མ་རིག་པའི་སྒྲིབ་པ་ཡིན་པ་རེད། འདིའི་ནང་ནས་གཙོ་བོ་རྟེན་འབྲེལ་བཅུ་གཉིས་ཀྱི་དང་པོ་མ་རིག་པ་བཤད་དགོས་ཀྱི་ཡོད་རེད། ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ། ཉོན་མོངས་ཅན་གྱི་མ་རིག་པ་དང་ཉོན་མོངས་ཅན་མ་ཡིན་པའི་མ་རིག་པ་གཉིས་བཤད་པའི་ནང་ནས་ཉོན་མོངས་པ་ཅན་གྱི་མ་རིག་པ་བཤད་ཡོང་དུས་འཁྲུལ་པ་གཙོ་བོ་འདི་ད་ལྟ་རྟེན་འབྲེལ་བཅུ་གཉིས་ཀྱི་དང་པོ་མ་རིག་པ་སྦྱར་གྱི་ཡོད་པ་འདི་ཡིན་པ་རེད། ༡༢ སྦྱངས་འབྲས་ངོས་བཟུང་བ། དྲི་མ་རྣམས་སྦྱངས་པ་ལ་བརྟེན་ནས་སྦྱངས་པའི་འབྲས་བུ་ཡོད་རེད་པས་ཟེར་ན། སྦྱངས་པའི་འབྲས་བུ་ཡོད་རེད། སྦྱངས་པ་ལས་ཐོབ་པའི་འབྲས་བུ་འདི་མ་འོངས་པ་ལ་ངོ་བོ་སྟོང་པ་ཆོས་སྐུ། རང་བཞིན་གསལ་བ་ལོངས་སྐུ། འགག་མེད་དུ་ཤར་བ་སྤྲུལ་སྐུ་འདི་སྐུ་གསུམ་ནས་འབྲས་བུའི་ཐོབ་ཐུབ་ཀྱི་རེད་ཅེས་ལབ་པ་རེད། སྦྱངས་པ་དང་འབྲས་བུ་འདི་ནས་རང་སྟོང་གི་ཆ་ནས་བཤད་ན་ཆོས་སྐུ་བཤད་ཡོད་རེད། གཞན་སྟོང་གི་ཆ་ནས་བཤད་ན་གཟུགས་སྐུ་རྣམ་པ་གཉིས་བཤད་ཡོང་དུས་སྐུ་གསུམ་ཡང་འདི་འདྲ་སྦྱར་ནས་བཤད་ན་ཡང་འགྲིག་གི་ཡོད་རེད། དྲི་མ་དང་བྲལ་བ་ཆོས་སྐུ་དྲི་མ་མཐའ་དག་དང་བྲལ་བའི་དྲི་མ་དེ་ཡང་ཡེ་ནས་ཟད་པ་དྲི་མ་ཐམས་ཅད་ཡེ་ནས་ཟད་པ་ཡིན་ན་ཡང་འདི་ངོ་མ་ཤེས་པ་རེད། ལམ་ལ་བརྟེན་ནས་སྦྱང་ཡོང་དུས་དྲི་མ་གློ་བུར་བ་ཟད་ཡོང་བ་རེད། འདི་སྐབས་ལ་གློ་བུར་བྲལ་དག་ཅེས་ལབ་པ་རེད། རང་བཞིན་རྣམ་དག་དང་གློ་བུར་དྲི་དག་གཉིས་བཤད་ཀྱི་ཡོད་རེད། རང་བཞིན་རྣམ་དག་ཟེར་ཡག་འདི་སེམས་ཅན་ཐམས་ཅད་ཀྱི་རྒྱུད་ལ་ཡོད་ཡོད་པ་རེད། འདི་ཡང་ཆོས་ཉིད་འདི་ཆོས་ཅན་གྱི་ཚུལ་གྱི་རྣམ་པར་ཡོད་པ་རེད། ཆོས་ཉིད་ཀྱི་ཚུལ་གྱིས་ཆོས་ཉིད་འདི་སེམས་ཅན་ཐམས་ཅད་ཀྱི་རྒྱུད་ལ་ཡོད་རེད་དེ་ཆོས་ཉིད་དེ་ཉིད་ངོ་ཤེས་ཀྱི་ཡོད་མ་རེད། ངོ་མ་ཤེས་ཡོང་དུས་ཆོས་ཉིད་འདི་ག་འདྲ་ཞིག་ཡོད་རེད་ཅེས་བཤད་ཡོང་དུས་སེམས་ཅན་ཐམས་ཅད་ཀྱི་རྒྱུད་ལ་ཡོད་སྟངས་འདི་ཆོས་ཅན་གྱི་ཚུལ་དུ་ཡོད་རེད་ཅེས་ལབ་པ་རེད།

ཆོས་ཅན་གྱི་ཚུལ་དུ་ཡོད་པ་ཡིན་དུས་ལམ་སྦྱངས་ཡོང་དུས་ཆོས་ཉིད་མངོན་དུ་འགྱུར་ནས་རྟོགས་ཡོང་བ་རེད་འདུག་ཨ། འོ་འདི་ཡིན་དུས་རང་བཞིན་རྣམ་དག་ཟེར་ཡག་འདི་སྐྱོན་གྱི་ཆ་ནས་བཤད་ཡོང་དུས་རང་བཞིན་རྣམ་དག་ཅེས་བཤད་པ་རེད། སེམས་ཅན་ཐམས་ཅད་ཀྱི་རྒྱུད་ལ་ཁམས་བདེ་བར་གཤེགས་པའི་སྙིང་པོ་ཟེར་གྱི་རེད། རིགས་ཀྱང་ཟེར་གྱི་རེད། ཁམས་ཀྱང་ཟེར་གྱི་རེད། འདི་མངོན་དུ་འགྱུར་ཡོང་དུས་འབྲས་བུ་མངོན་དུ་འགྱུར་ཡོང་དུས་འདི་ལ་གློ་བུར་དྲི་དག་ཅེས་ལབ་པ་རེད། ༡༣ ཆོས་སྐུ་བསྟན་པ། ཆོས་སྐུ་མངོན་འགྱུར་ཤོག་ཅེས་ཆོས་སྐུ་ཟེར་ཡག་འདིའི་ཆོས་སྐུ་གསུམ་གྱི་ནང་ནས་གཙོ་བོ་སྤང་བྱ་ཐམས་ཅད་ཟད་པའི་བྲལ་ཆ་ནས་བཤད་ཡོང་དུས་གཙོ་བོ་བདག་མེད་མངོན་སུམ་དུ་རྟོགས་པའི་མཐར་ཐུག་གི་འབྲས་བུ་ཆོས་རབ་ཏུ་རྣམ་པར་འབྱེད་པའི་ཤེས་རབ། མཐར་ཐུག་པའི་ཡེ་ཤེས་གང་ལ་མངའ་བའི་ཆོས་སྐུ། སྐྱོན་ཐམས་ཅད་ཟད་པ་ཡོན་ཏན་ཐམས་ཅད་དང་ལྡན་པ་འདི་བཤད་པ་རེད། དབུ་མ་འཇུག་པའི་ནང་ལ། ཤེས་བྱའི་བུད་ཤིང་སྐམ་པོ་མ་ལུས་པ། ། བསྲེགས་པས་ཞི་དེ་རྒྱལ་རྣམས་ཆོས་སྐུ་སྟེ། ། དེ་ཚེ་སྐྱེ་བ་མེད་ཅིང་འགགས་པ་མེད། ། སེམས་འགགས་པ་དེ་སྐུ་ཡིས་མངོན་སུམ་མཛད། ། ཅེས་གཙོ་བོ་སེམས་འགག་པ་ལ་བཞག་ཡོད་རེད། འཇུག་པ་ནང་ལ་འདི་བཞག་ཡོང་དུས་སེམས་འགག་པ་ཟེར་ཡག་འདི་སེམས་འདི་ཡང་མ་དག་པའི་སེམས་ལ་གཙོ་བོ་སྦྱར་བ་རེད། ཕྱག་ཆེན་སྐབས་ལ་ཡིན་ན་ནི། དེ་ཁས་ལེན་གྱི་ཡོད་མ་རེད། དག་པའི་སེམས་དང་མ་དག་པའི་སེམས་གཉིས་ཆགས་དགོས་ཀྱི་རེད་ཟེར། སེམས་འགགས་ཟེར་ཡག་འདི་གཙོ་བོ་སེམས་འདི་ག་བ་ལ་གོ་གི་ཡོད་རེད་ཟེར། རྣམ་པར་རྟོག་པ་ལ་གོ་བ་ཡིན་ན། རྣམ་རྟོག་ལ་ཡང་གོ་བ་གཉིས་ཡོད་རེད། དབུ་མ་བཞི་བརྒྱ་པའི་དགོངས་པ་གཙོ་བོ་བྱེད་པ་ན། རྣམ་པར་རྟོག་པ་ཟེར་ནས་ཚིག་ཡོད་ནས་བཟུང་སྟེ་ལ་རྣམ་རྟོག་ཆ་ཚང་ལ་གོ་རྒྱུ་ཡོད་མ་རེད། གང་རེད་ཟེར་ན། ཞེན་ཡུལ་ལ་འཁྲུལ་པའི་ལོག་ཤེས་འདི་གཙོ་བོ་གོ་དགོས་ཀྱི་རེད།

བདེན་པར་ཞེན་པའི་བློ་བདེན་ཞེན་གྱི་བློ་གཅིག་དང༌། བདག་ཏུ་ཞེན་པའི་བློ་གཅིག་འདི་རྣམ་རྟོག་ལ་བཞག་པ་རེད་མ་གཏོགས་རྣམ་རྟོག་ཡིན་ཚད་ཚང་མ་ལ་གོ་རྒྱུ་ཡོད་མ་རེད། ཅེས་འདི་འདྲ་བཀག་བཞག་པ་ཡིན་ན་ནི་རྣམ་རྟོག་རྩ་ནས་མེད་ན་དཔེ་བསགས་འགྲོ་གི་རེད་པ། འདི་འདྲ་ཡིན་དུས་ཀུན་རྫོབ་ཏུ་རྣམ་རྟོག་ཡོད་རེད། ཀུན་རྫོབ་ཏུ་རྣམ་རྟོག་ཡོད་ནས་འཁོར་བ་ལ་སྐྱོན་དུ་ལྟ་དགོས་ཡག་གི་རྣམ་རྟོག་དགོས་ཀྱི་ཡོད་རེད། མྱང་འདས་ལ་ཡོན་ཏན་དུ་ལྟ་ཡའི་རྣམ་རྟོག་དགོས་ཀྱི་ཡོད་རེད། འདི་ཡིན་དུས་འཁོར་བ་ལ་སྐྱོན་དུ་ལྟ་ཡོང་དུས་འདི་ལ་བརྟེན་ནས་གཉེན་པོ་བདག་མེད་རྟོགས་པའི་ཤེས་རབ་ལ་བསྟེན་དགོས་ཀྱི་འདུག་བསམ་པའི་རྣམ་རྟོག་དགོས་ཀྱི་ཡོད་རེད། འདི་འདྲ་བཤད་ཡོང་དུས་ཁོ་གོ་བ་ལེན་སྟངས་ཁག་ཁག་ཡོད་རེད། དབུ་མ་འཇུག་པའི་ནང་ལ་སེམས་འགག་པ་དེ་ཆོས་སྐུ་ཞེས་བཤད་ཡོང་དུས་སེམས་འདི་གཙོ་བོ་ག་བ་བཤད་པ་རེད་ཟེར་ན། སེམས་འདི་རྣམ་རྟོག་ལ་སྦྱར་ནས་བཤད་ཀྱི་ཡོད་རེད། རྣམ་རྟོག་འདི་ག་བ་ངོས་འཛིན་བྱེད་དགོས་རེད་ཟེར་ན། བདེན་ཞེན་གྱི་རྟོག་པ་མཐའ་དག་ཟད་པས་རྟོག་པ་མཐར་ཐུག་ཅིག་བཤད་བསྡད་ཀྱི་འདུག་ཨ། ཡིན་ན་ཡང་ཕྱག་ཆེན་སྐབས་ལ་འདི་འདྲའི་སྐད་ཆ་མེད་པ་རེད། ཕྱག་ཆེན་སྐབས་སུ་སེམས་ལ་དག་མ་དག་གཉིས་ཕྱེ་བའི་སྐད་ཆ་ཞིག་བཤད་ནས་མ་དག་པའི་སེམས་འདི་གང་ལྟར་དབུ་མ་འཇུག་པའི་སྐབས་ནས་སྐད་ཆ་འདོད་མཁན་འདི་ཀ་རང་རེད། ཅེས་དག་པའི་སེམས་འདི་ཡང་འདི་འདྲ་བྱས་ནས་སྤྱིར་བཏང་ཆོས་སྐུ་འདིའི་སྐབས་ལ་ཆོས་སྐུ་ཟེར་མཁན་འདི་མ་དག་པའི་སེམས་བཀག་པའི་མཇུག་ལ་དག་པའི་སེམས་ཟེར་ཡག་གཅིག་ཚུར་སྒྲུབ་དགོས་ཀྱི་རེད་མ་གཏོགས་སྟོང་ཉིད་ཅི་ཡང་མེད་པ་ཞིག་ལ་བཞག་ན་འགྲིག་གི་མ་རེད། མེད་དགག་གི་ཆ་ནས་བཞག་ནའང་འགྲིག་གི་མ་རེད། འདི་ཡིན་པའི་སྐབས་ལ་དག་པའི་སེམས་ཟེར་ཡག་ཞིག་ཀྱང་སངས་རྒྱས་ཁམས་སུ་སྐུ་དང་ཡེ་ཤེས་དོན་དམ་བདེན་པ་ཡེ་ནས་རང་ཆས་སུ་ཡོད་བསྡད་ཡའི་གནས་ལུགས་ཤིག་ལ་གོ་དགོས་ཀྱི་རེད་ཅེས་བྱས་ནས་ཆོས་སྐུ་གསལ་ཆ་ནས་ཚུར་གྲུབ་ཡོང་བ་རེད།

འདི་ཡིན་དུས་འཕགས་པ་ཀླུ་སྒྲུབ་ཀྱིས། ཕྱག་རྒྱ་ཆེན་པོ་དགག་ཕྱོགས་ནས་བསྟན་གྱི་ཡོད་རེད། ས་ར་ཧཱ་ཡིས་སྒྲུབ་ཕྱོགས་ནས་ངོ་བོ་བསྟན་པ་རེད། འདི་ཡིན་དུས་དག་པའི་སེམས་དང་མ་དག་པའི་སེམས་གཉིས་ཆ་བཞག་ན་ཁྱད་པར་མེད་པ་རེད། འདི་ལ་ཆོས་སྐུ་མངོན་འགྱུར་ཤོག་ཟེར་ཡག་འོ་འདི་འདྲ་བྱས། སྦྱང་གཞི། སྦྱང་བྱ། སྦྱོང་བྱེད། སྦྱངས་འབྲས་ཞེས་བཞི་བཤད། འདིའི་མཇུག་ལ་ལྟ་སྒོམ་སྤྱོད་གསུམ་བཤད་ཀྱི་ཡོད་རེད། ཉ སྒོམ་དོན་ལག་ཏུ་ལོན་པའི་སྨོན་ལམ་མདོར་བསྟན་པ། གཞི་ལ་སྒྲོ་འདོགས་ཆོད་པ་ལྟ་བའི་གདེངས། ། དེ་ལ་མ་ཡེངས་སྐྱོང་བ་སྒོམ་པའི་གནད། ། སྒོམ་དོན་ཀུན་ལ་རྩལ་སྦྱོང་སྤྱོད་པའི་མཆོག ། ལྟ་སྒོམ་སྤྱོད་པའི་གདེངས་དང་ལྡན་པར་ཤོག ། ཅེས་ལྟ་བ་སྒོམ་པ་སྤྱོད་པ་འབྲས་བུ་བཞི་བཤད་ནས་འདིའི་ནང་ནས་གཙོ་བོ་ལྟ་སྒོམ་སྤྱོད་གསུམ་བཤད་ཀྱི་ཡོད་རེད་འདི་ནང་ལ། ༡ ལྟ་བ་བཤད་པ། དང་པོ་གཞི་ལ་ཞེས་ལབ་པ་རེད། གཞི་ལ་སྒྲོ་འདོགས་ཆོད་པའི་ལྟ་བའི་གདེངས། །ཞེས་ལྟ་བ་བཞིན་དུ་སྤྱིར་ལྟ་བ་ཟེར་ཡག་གང་རེད་ཟེར་ན། ལྟ་བ་རྣམ་དག་འདི་གང་འདྲ་ཞིག་དགོས་ཀྱི་ཡོད་རེད་ཟེར་ན། ལྟ་བ་རྣམ་དག་འདི་ཐར་པ་ཐོབ་པར་བྱེད་པ་ལ་ལམ་མ་ནོར་བ་བྱེད་པ་ཞིག །གཙོ་བོ་ལྟ་བ་ཡིན་པ་རེད། མཐོང་ཚུལ་མ་ནོར་བ་ཞིག་དགོས་ཀྱི་ཡོད་རེད། ལྟ་བ་ཟེར་ཡག་འདི་ངེས་ཤེས་ཤིག་ལ་གོ་དགོས། གཙོ་བོ་ལྟ་བ་ཟེར་ཡག་འདི་ངེས་ཤེས་ཤིག་རེད། འདི་འདྲའི་ངེས་ཤེས་ཡང་དག་པ་འདི་ག་བ་ལ་ཐག་ཆོད་དགོས་ཀྱི་རེད་ཟེར་ན། སྦྱོར་ལམ་ཆོས་མཆོག་ཆེན་པོའི་སྐབས་སུ་ཐག་ཆོད་དགོས་ཀྱི་ཡོད་རེད། སྦྱོར་ལམ་ཆོས་མཆོག་ཆེན་པོའི་སྐབས་ལ་ཐག་ཆོད་ནས་ཐག་ཆོད་པའི་དོན་དག་འདི་ས་དང་པོ་ལ་མངོན་དུ་འགྱུར་བ་ཡིན་པ་རེད། འདི་སྐབས་ལ་ཉོན་མོངས་པ་སྤང་ཐུབ་ཀྱི་ཡོད་རེད། འདི་ཡིན་དུས་གཞི་ལ་སྒྲོ་འདོགས་ག་རེ་ཆོད་དགོས་རེད། གཞི་ཟེར་བ་འདིའི་སྐབས་ལ་གཞི་འདི་གནས་ལུགས་ལ་གོ་བ་རེད། གནས་ལུགས་ལ་སྒྲོ་འདོགས་ཆོད་དགོས་པ་མ་གཏོགས་འདིའི་གཞི་འདི་ད་ལྟ་ང་ཚོ་སོ་སོ་སྐྱེ་བོའི་གནས་སྐབས་ཀྱི་གཞི་ཟེར་ཡག་སྐད་ཆ་མ་ཡིན་པ་བྱས།

གཞི་ཟེར་བ་འདི་གནས་ལུགས་ལ་གོ་རྒྱུ་ཡིན་པ་རེད། གཞི་གནས་ལུགས་ལ་དོན་དམ་པའི་བདེན་པ་ལ་སྒྲོ་འདོགས་ཆོད་དགོས་རེད། སྒྲོ་འདོགས་ཟེར་ན། ཐེ་ཚོམ་འདྲ་པོ་ཟེར་དགོས་ཀྱི་རེད། སྒྲོ་འདོགས་ཟེར་ན། ཡིན་མིན་གྱི་ལྡོག་པ་ཞིག་ལ་སྒྲོ་འདོགས་ཟེར་གྱི་ཡོད་རེད། མེད་པ་ལ་ཡོད་པར་སྒྲོ་འདོགས་པ་རེད། སྒྲོ་འདོགས་ཟེར་ཡག་འདི། ཡོད་པ་ཞིག་ལ་མེད་རེད་ཟེར་ན་སྐུར་བ་བཏབ་པ་རེད། མེད་པ་ཞིག་ལ་ཡོད་རེད་ཅེས་ལབ་ན་སྒྲོ་འདོགས་པ་རེད། གཞི་ལ་སྒྲོ་འདོགས་ག་རེ་ཆོད་དགོས་རེད་ཟེར་ན། གཞིའི་གནས་ལུགས་དོན་དམ་པའི་བདེན་པ་ལ་ཡོན་ཏན་གྱི་ཆ་ནས་བཤད་ན་ཡང་རེད། ངོ་བོའི་ཆ་ནས་བཤད་ན་ཡང་རེད། རྣམ་གྲངས་ཀྱི་ཆ་ནས་བཤད་ན་ཡང་རེད། རྒྱུ་དང་འབྲས་བུའི་ཐོག་ནས་བསམ་བློ་བཏང་ནའང་རེད། ག་བ་བསམ་བློ་བཏང་ནའང་གཞིའི་གནས་ལུགས་འདི་ལ་ངེས་ཤེས་དགོས་པ་རེད། ཐེག་པ་ཐུན་མོང་སྐབས་ནས་བཤད་པ་ཡིན་ན་ཡང༌། དཔེར་ན། ཉན་ཐོས་འདྲ་པོ་ཆ་བཞག་པ་ཡིན་ན། བཅོམ་ལྡན་འདས་ཀྱིས་བདེན་བཞིའི་བླང་དོར་གསུངས་པ་རེད། སྡུག་བསྔལ་ཤེས་པར་བྱ་བ་དང༌། ཀུན་འབྱུང་སྤང་བར་བྱ་བ་དང༌། འགོག་པ་ཐོབ་པར་བྱ་བ་དང༌། ལམ་བསྟེན་པར་བྱ་བ་གསུངས་པ་རེད། འདི་འདྲ་པོ་འདི་ཡང་ཉན་ཐོས་པའི་ལུགས་ལ་གཞི་ལ་སྒྲོ་འདོགས་ཆོད་པའི་ལྟ་བ་ཞིག་རེད། འདི་མངོན་དུ་འགྱུར་ན་འབྲས་བུ་འགོག་པའི་བདེན་པ་ཐོབ་ཀྱི་ཡོད་རེད། འདི་འདྲ་པོ་ལ་ཉན་ཐོས་པའི་གཞི་ལ་སྒྲོ་འདོགས་ཆོད་པའི་ལྟ་བ་རེད། ཐེག་ཆེན་གྱི་སྐབས་སུ་ཡིན་ན་ནི་དབུ་སེམས་གཉིས་ཀྱི་སྐབས་ལ་ཡིན་ན་ཡང་སྤྱིར་བཏང་དངོས་གནས་དྲང་གནས་འཁོར་བའི་རྩ་བ་འདི་བདག་འཛིན་ཡིན་པ་དང༌། བདེན་པར་གྲུབ་པ་ཡིན་པ་དང༌། དེ་སྤངས་པའི་ཆ་ནས་མཐར་ཐུག་ལ་འབྲས་བུ་སྐུ་གསུམ་མངོན་དུ་བྱེད་རྒྱུ་ཡོད་པ་འདི་ཐག་ཆོད་ན། སེམས་ཀྱི་སྟེང་ལ་ངེས་ཤེས་རྙེད་ན། འདི་ལ་ཡང་དག་པའི་ལྟ་བ་ཞིག་ལ་ཐེག་པ་ཆེན་པོའི་སྒྲོ་འདོགས་ཆོད་པའི་ལྟ་བ་རེད།

ད་ལྟ་ཕྱག་རྒྱ་ཆེན་པོའི་སྐབས་ལ། གཞི་ལ་སྒྲོ་འདོགས་ཆོད་པའི་ལྟ་བ་འདི་སེམས་ཀྱི་གནས་ལུགས་ཐད་ཀ་ལ་བསམ་བློ་བཏང་དགོས་རེད། སེམས་ཀྱི་གནས་ལུགས་འདི་ཕྱག་རྒྱ་ཆེན་པོའི་སྐབས་སུ། ཚིག་འདི་ལ་གཞི་སྐྱེ་བ་མེད་པ། གདངས་འགགས་པ་མེད་པ། རྩལ་སྣ་ཚོགས་སུ་འཕྲོ་བ་ཟེར་ནས་གཞི་གདངས་རྩལ་གསུམ་བཤད་ཀྱི་ཡོད་རེད། གཞི་སྐྱེ་བ་མེད་པ་འདི་དབུ་མ་ཐལ་འགྱུར་བའི་དགོངས་པ་དང་གཅིག་པ་ཡིན་པ་རེད། གཞི་ལ་སྐྱེ་བ་མེད་པ། གདངས་འགག་པ་མེད་པ་འདི། གཞི་ལ་སྐྱེ་བ་མེད་ན་ཡང་དེའི་སྟེང་ནས་ཕྲིན་ལས་ཀྱི་འཇུག་པ་ཉི་ཤུ་རྩ་བདུན་ལ་སོགས་པ་དང༌། དེ་ག་ནང་བཞིན་གྱི་བྲལ་སྨིན་གྱི་ཡོན་ཏན་དྲུག་ཅུ་རེ་བཞི་ལ་སོགས་པའི་ཡོན་ཏན་ཐམས་ཅད་སྐྱེ་རུང་གི་ཆ་ནས་བཤད་ཀྱི་ཡོད་རེད། དེ་ནས་རྩལ་སྣ་ཚོགས་སུ་འཕྲོ་ཡོང་དུས་དེའི་ཐོག་ནས་ཇི་སྲིད་འཁོར་བ་མ་སྟོང་གི་བར་ལ་ལོངས་སྐུ་དང་སྤྲུལ་སྐུ་གཉིས་ཀྱི་དང༌། དག་དང་མ་དག་གི་སེམས་ཅན་གཉིས་ཀྱི་སྣང་བ་ལ་མཛད་པ་ཕྲིན་ལས་རྒྱུན་མི་ཆད་པ། མཛད་པ་བཅུ་གཉིས་གཙོ་བོ་གྱུར་པའི་སངས་རྒྱས་སྤྲུལ་པའི་སྐུ་ཡི་མཛད་པ་རྒྱུན་མི་ཆད་པ་སྐྱོང་ཐུབ་ཀྱི་ཡོད་རེད། རྩལ་སྣ་ཚོགས་སུ་འཕྲོ་བ་ཞེས་བཤད་ཀྱི་ཡོད་རེད། ཐུན་མོང་གི་འདི་འདྲའི་ཞེས་བཤད་ཡོང་དུས་འདི་སྐབས་སུ་སྒྲོ་འདོགས་ཆོད་ཟེར་ཡག་འདི་ཐག་ཆོད་པའི་སྐད་ཆ་གཅིག་ཡིན་པ་ཡིན་དུས་ཐག་ཆོད་ཡག་འདི་ག་བ་ཆོད་དགོས་ཀྱི་རེད་ཟེར་ན། ལྟ་བའི་དཔྱད་པ་རྫོགས་དགོས་ཀྱི་ཡོད་རེད། རྫོགས་ཡག་འདི་སྦྱོར་ལམ་ཆོས་མཆོག་ཆེན་པོ་ཡིན་པ་རེད། དེས་ཐག་ཆོད་ཡག་འདི་ཡང༌། རྟེན་འབྲེལ་བསླུ་བ་མེད་པ་དང༌། སྟོང་པ་ཁས་ལེན་བྲལ་བ་གཉིས་སོ་སོ་ལ་ཞེན་སོང་བ་མ་ཡིན་པ། ངོ་བོ་གཅིག་ལ་ཐ་དད་མེད་པ་རྟོགས་ཐུབ་པ་ཞིག་དགོས་ཀྱི་ཡོད་པ་རེད་འདུག་ཨ། འདི་ཡིན་དུས་སྒྲོ་འདོགས་ཆོད་ཡོང་དུས་སྤང་བྱའི་སྐྱོན་གྱི་ཆ་ཐམས་ཅད་ཟད་ཚར་ན་ཡང་འདིའི་ནང་ལ་གསལ་སྟོང་དབྱེར་མེད་ཀྱི་རང་བཞིན་ཡོན་ཏན་འདི་ཡོད་པ་ཞིག་ངོས་འཛིན་བྱེད་དགོས་ཀྱི་ཡོད་ས་རེད་པ།

འཕགས་པ་ཀླུ་སྒྲུབ་ཀྱིས་ཀྱང༌། སྟོང་པ་ཉིད་ནི་སྟོན་པའི་མདོ། ། རྒྱལ་བས་ཇི་སྙེད་གསུངས་པ་འདི། ། དེ་དག་ཀུན་གྱིས་ཉོན་མོངས་བཟློག ། ཁམས་འདི་ཉམས་པར་བྱེད་མ་ཡིན། ། ཞེས་གསུངས་པ་རེད། འདི་ཟེར་བའི་སྐབས་ལ་བཅོམ་ལྡན་འདས་ཀྱིས་ཆོས་ཐམས་ཅད་སྟོང་ཉིད་དུ་གསུངས་པ་རེད། སྟོང་ཉིད་དུ་གསུངས་པའི་རྒྱུ་མཚན་གང་རེད་ཟེར་ན། སྟོང་པ་ཉིད་དུ་སྟོན་པའི་མདོ་འདི་རྒྱལ་བས་ཇི་སྙེད་གསུངས་པ་འདི་གཙོ་བོ་འདི་ག་རེ་གསུངས་པ་རེད་ཟེར་ན། ཉོན་མོངས་བཟློག་ཡག་གི་ཆེད་དུ་གསུངས་པ་རེད། སྟོང་པ་ཉིད་ཟེར་ཡག་འདི་མ་གཏོགས་འདི་ལ་ཞེན། ཞེན་པའི་ཆ་ནས་ཞེན་དགོས་ཡག་ཅིག་དང་འདི་མཐར་ཐུག་ཡིན་པའི་ཆ་དང༌། འདི་དངོས་གནས་དྲང་གནས་ཀྱི་གནས་ལུགས་ཁོ་རང་མཐར་ཐུག་ཡིན་པའི་ཆ་ནས་གསུངས་པ་རེད་འདུག །སྟོང་ཉིད་ཟེར་ཡག་འདི་ག་རེ་རེད་ཟེར་ན། སྟོང་པ་ཉིད་ཟེར་ཡག་འདི་གཉེན་པོའི་ཐོག་ནས་གསུངས་པ་རེད། གཉེན་པོ་འདི་ག་རེ་རེད་ཟེར་ན། སྟོང་པ་ཉིད་འདིས་གཉེན་པོ་འདིས་ཉོན་མོངས་པ་སྤང་ཡག་ཆེད་དུ་གསུངས་པ་རེད། སྒྲིབ་གཉིས་སྤང་པའི་ཆེད་དུ་བཅོམ་ལྡན་འདས་ཀྱིས་གསུངས་པ་རེད་འདུག །འདི་རེད་མ་གཏོགས། 

ཁམས་ནི་ཉམས་པར་བྱེད་མ་ཡིན། ། གསུངས་པ་རེད། ཉོན་མོངས་ཐམས་ཅད་ཟད་པའི་ཟད་ཆ་ལ་མཐར་ཐུག་དེ་ལ་གསལ་སྟོང་གཉིས་མེད་ཀྱི་རང་བཞིན་གྱི་གནས་ལུགས་འདི་མ་བཅོས་པའི་ཤེས་པའམ་ཐ་མལ་གྱི་ཤེས་པ་འདི་ཉམས་པར་བྱེད་ཀྱི་མ་རེད་གསུངས་པ་རེད་འདུག །འདི་ཆོས་དབྱིངས་བསྟོད་པའི་ནང་ལ་ཡོད་རེད། འདི་འདྲ་ཡིན་དུས། ཁམས་འདི་ཉམས་པར་བྱེད་མ་ཡིན། ། གསུངས་པ་རེད། འདི་ཡིན་དུས་སྒྲོ་འདོགས་ཆོད་ཟེར་ཡག་འདི་འདྲ་ཞིག་ལ་སྒྲོ་འདོགས་ཆོད་དགོས་རེད་འདུག་ཨ། ཁོ་ཕྱག་ཆེན་ལྟར་རིགས་པས་སྒྲོ་འདོགས་ཆོད་པ་རེད། དབུ་མའི་སྐབས་སུ་ཡང་སྐད་ཆ་ཁག་ཁག་ཡིན་པ་རེད། ཁོ་ལྟ་བ་ཟེར་ཡག་འདི་ངེས་ཤེས་ཤིག་དགོས་ཀྱི་ཡོད་རེད། ངེས་ཤེས་འདིས་ཐག་ཆོད་དགོས་པ་ཞིག་དགོས་ཀྱི་ཡོད་རེད། རྗེ་རིན་པོ་ཆེས་གསུངས་པ་ནང་བཞིན་གྱི། ལམ་གཙོ་རྣམ་གསུམ་སྐབས་ལ། སྣང་བ་རྟེན་འབྱུང་བསླུ་བ་མེད་པ་དང༌། ། སྟོང་པ་ཁས་ལེན་བྲལ་བའི་གོ་བ་གཉིས། ། ཇི་སྲིད་སོ་སོར་སྣང་བ་དེ་སྲིད་དུ། ། ད་དུང་ཐུབ་པའི་དགོངས་པ་རྟོགས་པ་མེད། ། ཞེས་སྣང་བ་རྟེན་ནས་འབྱུང་བའི་བསླུ་བ་མེད་པ་རྟེན་འབྲེལ་གྱི་ཆོས་དང༌། དེའི་སྟེང་ལ་ཁས་ལེན་མེད་པའི་སྟོང་ཉིད་ཀྱི་ལྟ་བ་གཉིས་པོ་འདི། སྣང་ཟེར་བའི་སྐབས་སུ་སྟོང་པ་འདི་བརླག །སྟོང་པ་ཟེར་བའི་སྐབས་སུ་སྣང་བ་བརླག་སོང་བ་ཡིན་ན། དེས་ད་དུང་ཡང་ཐུབ་པའི་དགོངས་པ་རྟོགས་མ་ཐུབ་པ་རེད་གསུངས་པ་རེད། ནམ་ཞིག་རེས་འཇོག་མེད་པར་ཅིག་ཅར་དུ། ། རྟེན་འབྲེལ་མི་བསླུར་མཐོང་བ་ཙམ་ཉིད་ལས། ། ངེས་ཤེས་ཡུལ་གྱི་འཛིན་སྟངས་ཀུན་ཞིག་ན། ། དེ་ཚེ་ལྟ་བའི་དཔྱད་པ་རྫོགས་པ་ལགས། ། ཞེས་གསུངས་པ་རེད། འདི་ཟེར་བའི་སྐབས་སུ་ཁོ་ཉི་མ་གཅིག་ལ་ནམ་ཞིག་ན་ཡང་རེས་འཇོག་མེད་པ། སྣང་ཟེར་བའི་སྐབས་སུ་སྟོང་པ་ལྷག་མ་སོང་བ། སྟོང་པ་ཟེར་བའི་སྐབས་ལ་སྣང་བ་བརླག་མ་སོང་བ། སྣང་སྟོང་གཉིས་གཅིག་ལ་གཅིག་གྲོགས་སུ་འཆར་བ་ཤེས་ནས། འདི་གཉིས་གཅིག་གྲོགས་སུ་སླེབས་ཐུབ་པ་ཡིན་ན།

ཆོས་ཐམས་ཅད་རྟེན་འབྲེལ་ཙམ་ཞིག་གི་སྣང་བ་གཅིག་དང་རེད་པ། མ་གཏོགས་དོན་ལ་ངེས་ཤེས་ལ་འདི་རེད་འདི་མ་རེད་བསམ་པའི་འཛིན་སྟངས་གང་ཡང་མེད་པ་མར་འཛིན་སྟངས་ཐམས་ཅད་གཞིག་པ་ཞིག་སླེབས་སོང་ན། འདིའི་སྐབས་ལ་ལྟ་བའི་དཔྱད་པ་འདི་རྫོགས་པ་ཡིན་གསུངས་པ་རེད། དེ་ལྟ་བུའི་དཔྱད་པ་རྫོགས་ཟེར་ནའང་མ་ཟེར་ནའང་སྒྲོ་འདོགས་ཆོད་ཟེར་བའི་དོན་དག་སྙིང་པོ་འདི་སྒྲོ་འདོགས་ཆོད་ཡག་འདི་ཁོ་ས་དང་པོའི་སྐབས་ཚོགས་སྦྱོར་ཆེན་པོའི་སྐབས་སུ་ནས་སྒྲོ་འདོགས་ཆོད་འགྲོ་བ་ཡིན་པ་རེད། འདི་འདྲ་ཡིན་པའི་སྐབས་ལ་ཡང་ཁོ་རྩ་བ་གཞི་འདི་ལ་བཞག་དགོས་ཀྱི་རེད། འདིའི་སྟེང་ནས་ཐུན་མོང་མ་ཡིན་པའི་རྟོགས་པ་མཆོག་ལྡན་གྱི་ཉམས་ཀྱི་སྐད་ཆ་བཤད་ཡོང་དུས། སེམས་ཅན་ཐམས་ཅད་ཀྱི་རྒྱུད་ལ་ཐ་མལ་གྱི་ཤེས་པ་མ་བཅོས་པའི་རང་ངོ་ལ་གང་ཡོད་པ་འདི་མ་སྒྲིབ་པ་གསལ་པོར་མཐོང་ཐུབ་པ་ཞིག་ཡོད་ན། འདི་སྒྲོ་འདོགས་ཆོད་པའི་ལྟ་བའི་གདེངས། ཞེས་ལྟ་བ་འདི་ལ་བཞག་པ་རེད། རྗེ་བཙུན་མི་ལས། ལྟ་བ་འདི་སྟོང་པའི་ཡེ་ཤེས་ལ་བཞག་ཡོད་རེད། ལྟ་བ་སྟོང་པའི་ཡེ་ཤེས་འདི་འོ་འདི་འདྲ་བྱེད་ནས། ༢ སྒོམ་པ་བཤད་པ། དེ་ལ་མ་ཡེངས་སྐྱོང་བ་སྒོམ་པའི་གནད། །ད་འདི་འདྲའི་ལྟ་བ་འདི་ལ་མ་ཡེངས་བར་སྐྱོང་བ་དགོས་བ་རེད་འདུག །ད་ཕྱག་ཆེན་སྐབས་སུ་གཡེང་བ་མེད་པ་འདི་སྒོམ་གྱི་དངོས་གཞི་ལ་གསུངས་པ་རེད། གཡེང་བ་མེད་པ་འདི་སྒོམ་གྱི་དངོས་གཞི་ཡིན་པ་རེད། དངོས་གཞི་ག་རེ་རེད། སྒོམ་ཡག་རེད། སྒོམ་ཟེར་ན་ཡང་སྒོམ་དགོས་ཀྱི་ཡོད་རེད། དེ་ནས་སྒོམ་སོང་ན། སྒོམ་པ་འདི་གཅིག་པ་རེད། མཉམ་པར་འཇོག་དགོས་པ་རེད། སྒོམ་ག་རེ་རེད། མཉམ་པར་འཇོག་དགོས་བ་རེད། མ་གཡེང་བར་སྐྱོང་དགོས་བ་རེད། འདི་ལ་འབོགས་འདོན་དགོས་བ་རེད། བཙན་ས་ཟིན་དགོས་པ་རེད། འདི་འདྲ་ཡིན་དུས་འདི་འདྲའི་ལྟ་བ་འདི་ལ་མ་ཡེངས་བར་ལྟ་བ་འདི་ལ་གཡེང་ཤོར་སོང་ན། ལྟ་བ་འདི་སྐྱོན་ཅན་ཆགས་འགྲོ་ཡག་གི་ཉེན་ཁ་ཡོད་པ་རེད།

ལྟ་བ་འདི་ལ་མ་གཡེང་བའི་ཆེད་དུ་ལྟ་བའི་སྟེང་ལ་རྒྱབ་སྐྱོར་བྱེད་མཁན་འདྲ་པོ་མ་སོང་ནའང་སྒོམ་དགོས་པ་རེད་འདུག་ཨ། མཉམ་པར་བཞག་པ་དེའང་སེམས་མ་ཡེངས་པ། མ་ཡེངས་པ་འདི་ཡང་སྐྱོང་ཐུབ་པ་ཞིག་དགོས་པ་རེད་འདུག །ཇི་སྲིད་མངོན་པར་རྫོགས་པ་སངས་མ་རྒྱས་ཀྱི་བར་ལ་འདི་འདྲའི་རྟོགས་པ་འདི་སྐྱོང་ཐུབ་དགོས་པ་རེད་འདུག །འདི་བྱུང་ན་སྒོམ་པའི་གནད་རེད་སོང་བ་རེད། མཉམ་པར་འཇོག་པའི་གནས་འདྲ་པོ་ཞིག་རེད། ༣ སྤྱོད་པ་བཤད་པ། སྤྱོད་པ་འདི་འདྲའི་སྒོམ་ཡག་པོ་ཆགས་སོང་ན། འདི་འདྲའི་སྟེང་ལ་བཙན་ས་ཟིན་སོང་ན་སྒོམ་དོན་ཀུན་ལ་རྩལ་སྦྱོང༌། ཞེས་འབོགས་ཐོན་ནས་རྟོགས་པ་མཆོག་ཏུ་འགྲོ་གི་ཡོད་རེད། རྩེ་གཅིག་སྤྲོས་བྲལ་རོ་གཅིག་སྒོམ་མེད་ནས་འགྲོ་བ་འདི་ཡོད་རེད་པ། རྣལ་འབྱོར་བཞི་གསུམ་བཅུ་གཉིས་ཀྱི་ཐོག་ནས་འགྲོ་ཡོང་དུས་རྩེ་གཅིག་ཆུང་འབྲིང་ཆེ་གསུམ་ནས་བྱེད་ནས། སྒོམ་གང་རེད། སྒོམ་མེད་ཆོས་སྐུའི་རྒྱལ་སའི་བར་དུ་འདི་འདྲ་བྱེད་ནས་ཡ་རིམ་པ་བཞིན་དུ་རྟོགས་པ་འདི་འབོགས་འདོན་ཐུབ་ཀྱི་ཡོད་རེད། འདི་ལ་རྩལ་སྦྱོང་བ་ཟེར་གྱི་རེད། རྣལ་འབྱོར་པའི་ལམ་ལ་རྩལ་སྦྱོང་ཡོང་དུས་རྟོགས་པ་འབོགས་འདོན་ཆགས་ཡོང་བ་རེད་འདུག །སྤྲོས་པའི་མཆོག་ཕྱག་རྒྱ་ཆེན་པོའི་གཞི་ལ་སྒྲོ་འདོགས་ཆོད་པའི་ལྟ་བ་དང༌། འདི་ལ་མ་གཡེང་བ་བྱེད་ནས་རྩེ་གཅིག་ཏུ་སྒོམ་ཐུབ་པ་འདི་སྒོམ་པའི་གནད་དང༌། འདི་ཡར་འབོགས་འདོན་ནས་རྣལ་འབྱོར་རིམ་པ་བཞིན་དུ་རྟོགས་པ་འབོགས་འདོན་བྱེད་ཐུབ་ན། དེ་ནས་རྩལ་སྦྱོང་ཐུབ་ན་འདི་སྤྱོད་པའི་མཆོག་ཏུ་འགྱུར་བ་འདི་ལྟ་སྒོམ་སྤྱོད་པའི་གདེངས་དང་ལྡན་པར་ཤོག །ཅེས་ད་གདེངས་ཟེར་ཡག་འདི་གང་རེད། སོ་སོ་ལ་ངེས་ཤེས་དགོས་བ་རེད་འདུག་ཨ། གདེངས་ཟེར་ཡག་འདི་སྤོབས་པ་དང་ངེས་ཤེས་ལ་མཚོན་པར་བྱེད་ཐུབ་པ་ཞིག་ལ་གདེངས་ཞེས་ལབ་པ་རེད། གདེངས་དང་ལྡན་པར་ཤོག ། ད་ལྟ་བ་ཤེས་དགོས་རེད། ད་ལྟ་བ་ཡང་མར་འགྲེལ་རྐང་ཆེད་དུ་རེ་རེ་བཞིན་དུ་མ་སྦྱར་ན།

ཡང་ཁོ་གསལ་པོ་བྱས་ནས་སྦྱོང་མ་ཐུབ་པ་རེད། འོ་ན་ཁྱོད་ཀྱིས་མགོ་ལ་ལྟ་སྒོམ་སྤྱོད་གསུམ་བཤད་ཡོང་བའི་ལྟ་བ་འདི་ཡང་བསྐྱར་གསལ་དུ་གཏོང་དང་ཞེས་ལབ་པ་རེད། འདི་གསལ་དུ་བཏང་བའི་སྐབས་སུ། ཏ ལྟ་བས་སྒྲོ་འདོགས་གཅོད་པ། ཆོས་རྣམས་ཐམས་ཅད་སེམས་ཀྱི་རྣམ་འཕྲུལ་ཏེ། ། སེམས་ནི་སེམས་མེད་སེམས་ཀྱི་ངོ་བོས་སྟོང༌། ། སྟོང་ཞིང་མ་འགགས་ཅིར་ཡང་སྣང་བ་སྟེ། ། ལེགས་པར་བརྟག་ནས་གཞི་རྩ་ཆོད་པར་ཤོག ། ༡ སྣང་བ་ཐམས་ཅད་སེམས་སུ་གྲུབ་པ། ཞེས་ཆོས་རྣམས་ཐམས་ཅད་སེམས་ཀྱི་རྣམ་འཕྲུལ་ཏེ་ཞེས་པ་འདི་ཡང༌། རྗེ་བཙུན་མི་ལ་རས་པས། བླ་མ་མར་པས་དང་པོ་སྣང་བ་ཐམས་ཅད་སེམས་སུ་ངོ་སྤྲོད། སེམས་སྟོང་པ་ལ་ངོ་སྤྲོད། སྟོང་པ་ལྷུན་གྲུབ་ལ་ངོ་སྤྲོད། ལྷུན་གྲུབ་རང་གྲོལ་དུ་ངོ་སྤྲོད་པ་རེད། ཅེས་གསུངས་པ་ནང་བཞིན་གྱིས་འདིའི་སྐབས་ལ་ཡང༌། ཕྱག་ཆེན་གྱི་འགྲོ་སྟངས་གཅིག་པ་ཡིན་པ་རེད། དང་པོ་སྣང་བ་ཐམས་ཅད་སེམས་སུ་མ་གྲུབ་ན། སེམས་རང་བཞིན་མེད་པ་གྲུབ་ཐུབ་ཀྱི་མ་རེད། ཞེས་མདོ་སྡེ་རྒྱན་གྱི་ནང་ལ། སེམས་ལས་གཞན་མེད་པར་ནི་བློས་རིག་ནས། ། དེ་ནས་སེམས་ཀྱང་མེད་པ་ཉིད་དུ་རྟོགས། ། བློ་དང་ལྡན་པས་གཉིས་པོ་མེད་རིག་ནས། ། དེ་མི་ལྡན་པ་ཆོས་ཀྱི་དབྱིངས་ལ་གནས། ། ཞེས་སེམས་ལས་གཞན་མེད་པ་གྲུབ་དགོས་པ་རེད། སྣང་བ་ཐམས་ཅད་སེམས་སུ་གྲུབ་པ་ལ་སྣང་བ་ཐམས་ཅད་སེམས་ཀྱི་སྟེང་ལ་ཐག་བཅད་དགོས་པ་རེད། གང་ལྟར་ཐག་བཅད་དགོས་ཀྱི་ཡོད་རེད། སྣང་བ་ཐམས་ཅད་སེམས་ཡིན་པ་ལ་ངེས་ཤེས་དྲངས་དགོས་པ་རེད། སྣང་བ་ཐམས་ཅད་སེམས་སུ་གྲུབ་སྟངས་ལ་སེམས་ཙམ་པའི་ལྟ་བ་བསྟེན་ན་ཡང་འགྲིག་གི་ཡོད་རེད། འདི་ཁྱད་པར་མེད་པ་རེད། སེམས་ཙམ་རྣམ་བདེན་པ་དང༌། རྣམ་རྫུན་པ་ཡི་ལྟ་བ་ཡོངས་རྫོགས་ལ་སློབ་སྦྱོང་བྱས་ན། སྣང་བ་ཐམས་ཅད་སེམས་ཀྱི་རྣམ་འཕྲུལ་ཡིན་པ་ཐག་ཆོད་ཐུབ་ཀྱི་ཡོད་རེད། ད་ལྟའི་སྣང་བ་འདི་ཐམས་ཅད་ཁོ་སེམས་ཀྱི་རང་རྩལ་འདྲ་པོ་ཞིག་གི་ཐོག་ནས་ངོས་འཛིན་བྱེད་ཀྱི་ཡོད་རེད།

ཕྱག་ཆེན་སྐབས་ལ་རྦ་རླབས་འདི་རྒྱ་མཚོ་ལས་འབྱུང་བ་རེད། ཐིམ་ཡང་རྒྱ་མཚོ་ལ་ཕར་ཐིམ་གྱི་རེད་མ་གཏོགས་རྦ་རླབས་ལས་རྒྱ་མཚོ་སོ་སོ་ཡོད་མ་རེད། འདི་ནང་བཞིན་གྱིས་ད་ལྟའི་ཆོས་ཐམས་ཅད་ཀྱང་རྩ་བ་འདི་ག་ནས་བྱུང་བ་རེད་ཟེར་ན། སེམས་ཉིད་རང་རྩལ་དུ་ངོ་མ་ཤེས་ནས་རང་སྣང་ལ་ཡུལ་དུ་ཞེན། རང་རིག་ལ་བདག་ཏུ་ཞེན་སོང་བ་རེད། སེམས་ཁོ་རང་ལ་ཡུལ་དུ་ཞེན། སེམས་ཁོ་རང་ལ་ཡང་བདག་ཏུ་ཞེན། སེམས་ཁོ་རང་བདག་དང་ཡུལ་དུ་ཞེན་ནས་འཁྲུལ་ཡོང་བ་ཡིན་པ་ཡིན་དུས་དེར་བརྟེན་ནས་ཡོང་གི་ཡོད་པ་རེད། འདི་ཡིན་པའི་སྐབས་ལ་སེམས་ཀྱི་རང་རྩལ་འདི་སེམས་ཀྱི་རང་རྩལ་དུ་ཤར་བའམ་སེམས་ཀྱི་རང་རྩལ་དུ་སྣང་བའི་འཁོར་འདས་ཀྱི་ཆོ་འཕྲུལ་འདི་སེམས་ཀྱི་རང་རྩལ་ཡིན་པ་ངོ་ཤེས་ན། ཐག་ཆོད་ཚར་བ་རེད། གང་ལྟར་སེམས་འཁོར་འདས་ཀྱི་ཆོས་ཐམས་ཅད་འདི་སེམས་ཀྱི་རྣམ་འཕྲུལ་ཡིན་པ་ཐག་ཆོད་པ་རེད། ༢ འཁོར་བར་འཁོར་ཚུལ་བསྟན་པ། སེམས་ཉིད་ཀྱི་རང་རྩལ་འདི་འཁོར་འདས་ཀྱི་ཆོ་འཕྲུལ་འདི་ཐམས་ཅད་སེམས་ཉིད་ཀྱི་རང་རྩལ་མ་ཡིན་པ་སེམས་ལས་ལོགས་སུ་གྱུར་པ་ཞིག་འདུག་བསམ་ནས། སེམས་ལས་ཐ་དད་པ་རྒྱང་ཆད་དུ་སྣང་ཡོང་དུས་འཁོར་བ་དང་པོ་འདི་ནས་འགོ་བཙུགས་པ་ཡིན་ཟེར་བ་རེད། ག་དུས་ནས་འགོ་བཙུགས་པ་རེད་ཟེར་ཡག་མེད་པ་རེད། དུས་ལ་ཡང་འཛིན་ན་སྐྱོན་སླེབས་ཡོང་གི་ཡོད་རེད། འདི་འདྲ་བྱས་ནས་འཁྲུལ་སོང་བ་རེད་ཟེར་ཡག་མེད་པ་རེད། ཕྱག་ཆེན་སྐབས་ལ་སྤྱིར་བཏང་གི་ནང་པའི་སྐབས་ལ་ཡོད་མ་རེད། དུས་ལ་ཐོག་མ་ཡོད་མ་རེད། དུས་ལ་ཐོག་མ་མེད་དུས་སེམས་ཅན་ཐམས་ཅད་ག་དུས་འཁྲུལ་བ་རེད་ཟེར་ན། ག་དུས་འཁྲུལ་ཟེར་ནའང་འདི་སྐྱོན་རེད། འདི་འདྲ་ཡིན་དུས་སེམས་ཉིད་རང་གསལ་ཁོ་རང་ག་དུས་ངོ་མ་ཤེས་ན། དེ་དུས་འཁྲུལ་པ་རེད། སེམས་ཉིད་རང་གསལ་དེ་ངོ་མ་ཤེས་ནས་ཡེ་གདོད་མ་ནས་འཁྲུལ་འཁྲུལ་བ་རེད། སེམས་ཉིད་རང་ངོ་ཤེས་ན། འཇམ་དཔལ་མཚན་བརྗོད་ནང་ལ་གསུངས་པ་ནང་བཞིན་གྱིས།

སྐད་ཅིག་གཅིག་གིས་བྱེ་བྲག་ཕྱེ། ། སྐད་ཅིག་གཅིག་གིས་རྫོགས་སངས་རྒྱས། ། ཟེར་ཡག་འདི་རེད། གང་ལྟར་ཕར་བལྟས་ན་འཁོར་བ་རེད། ཚུར་བལྟས་ན་མྱང་འདས་རེད། འདི་གཉིས་ཀྱི་བར་དུ་ཁོ་སྐད་ཅིག་གཅིག་གིས་བྱེ་བྲག་ཕྱེ་ཐུབ་པ་རེད། སེམས་ཀྱི་རང་གསལ་ངོ་ཤེས་ན། འདི་ཡིན་དུས་ཆོས་རྣམས་ཐམས་ཅད་སེམས་ཀྱི་རྣམ་འཕྲུལ་ཞེས་བཤད་ཡོང་དུས་རྣམ་འཕྲུལ་ཟེར་ཡག་འདི་གང་རེད། སེམས་ཀྱི་རང་རྩལ་སེམས་ཀྱི་ཆོ་འཕྲུལ་ཡིན་པ་རེད། རྦ་རླབས་འདི་རྒྱ་མཚོའི་ཆོ་འཕྲུལ་ཡིན་པ་ནང་བཞིན་གྱིས་སེམས་ཀྱི་ཆོ་འཕྲུལ་ཡིན་པ་རེད། བག་ཆགས་སམ་བག་ཆགས་རྣམ་པ་སྣ་ཚོགས་བསགས་པའི་ཆོ་འཕྲུལ་ལ་བརྟེན་ནས་འབྱུང་བ་དེའང་ཀུན་གཞི་རྣམ་ཤེས་ཀྱི་སྟེང་ལ་སེམས་ཙམ་པ་ཡིས་དེ་མ་ཐག་པའི་ཡིད་དང༌། ཉོན་མོངས་པའི་ཡིད་ཅེས་བྱེད་ནས་ཁས་གཉིས་ལེན་གྱི་ཡོད་རེད། དེ་མ་ཐག་པའི་ཡིད་ཟེར་ཡག་འདི་ཀུན་གཞིའི་སྟེང་ལ་ཉོན་མོངས་པའི་རྣམ་པར་ཤེས་པ་ཚོགས་དྲུག་སྟེ་ཡུལ་ལ་ཕར་འཇུག །དེ་ལས་ཚུར་ལྡོག་ནས་འཇུག་ལྡོག་གི་བྱ་བ་བྱེད་བཅུག་མཁན་འདི་དེ་མ་ཐག་པའི་ཡིད་ཡོང་གི་ཡོད་རེད། ཉོན་མོངས་པའི་ཡིད་ཟེར་ཡག་འདི་ཀུན་གཞི་རྣམ་ཤེས་ཀྱི་སྟེང་ལ་དེ་མ་ཐག་པའི་ཡིད་འདིའི་བྱ་བ་བྱེད་ཡོང་དུས་ཉོན་མོངས་པའི་ཡིད་འདི་ཡར་དཀྲུགས་བྱས་ནས་ཆགས་སྡང་གི་རྣམ་རྟོག་འདི་ཡོང་གི་ཡོད་རེད། ཆགས་སྡང་གི་རྣམ་རྟོག་འདི་ལ་ཉོན་མོངས་པའི་ཡིད་དང༌། ཆགས་སྡང་གི་རྣམ་རྟོག་ལ་བརྟེན་ནས་ལས་བསགས་པ་འདི་དེ་མ་ཐག་པའི་ཡིད་བཞག་ནས་འདི་གཉིས་ཀྱི་བག་ཆགས་འདི་ཀུན་གཞིའི་སྟེང་ལ་བཞག་ན། བདག་པོ་བརྒྱབ་ནས་བག་ཆགས་རྣམ་པ་སྣ་ཚོགས་བསགས་པའི་སྟོབས་ཀྱིས་ཉེར་ལེན་ལ་བརྟེན་ནས་ཀུན་གཞིའི་སྟེང་ནས་བག་ཆགས་གཞན་དབང་གི་རྣམ་ཤེས་འདི་ཚོ་འབྱུང་བ་ཡིན་ཟེར་བ་རེད། ༣ འཁྲུལ་གཞི་གཞན་དབང་བསྟན་པ། འཁྲུལ་གཞི་གཞན་དབང་བཤད་ཀྱི་ཡོད་རེད། འཁྲུལ་གཞི་གཞན་དབང་ཐམས་ཅད་འབྱུང་བ་ཡིན་ཞེས་བཤད་པ་རེད།

ལམ་གྱི་སྐབས་སུ་སྒྲུབ་སྟངས་ཤིག་བྱེད་ན་འགྲིག་གི་རེད། མཐར་ཐུག་སྒྲུབ་སྟངས་ཤིག་བྱས་ན་ཡང་འགྲིག་གི་ཡོད་ས་མ་རེད། སེམས་ཀྱི་རྣམ་འཕྲུལ་སྒྲུབ་སྟངས་འདི་ཁག་ཁག་རེད། འདི་འདྲ་ཡིན་དུས་ཆོས་རྣམས་ཐམས་ཅད་སེམས་ཀྱི་རྣམ་འཁྲུལ་ཏེ། །ཞེས་ཆོས་ཐམས་ཅད་འདི་སེམས་ཀྱི་རྣམ་འཕྲུལ་རེད་མ་གཏོགས་སེམས་ལས་ལོགས་སུ་འགྱུར་བ་ཡོད་མ་རེད། ཅེས་ཐག་འདི་ཡི་སྒང་ལ་ཆོད་པ་བྱས། འདི་གསལ་ཚུལ་གང་རེད། ད་ལྟའི་སྣང་བ་འཁོར་འདས་ཀྱི་སེམས་ཀྱི་ཆོ་འཕྲུལ་གྱི་སྣང་བ་འདི་ཐམས་ཅད་སེམས་ཁོ་རང་གི་རང་རྩལ་རེད། ཅེས་ལབ་པ་རེད། སྒེའུ་ཁུང་ལ་ཤེལ་རྡོག་རྡོག་བཞག་ན་ཉི་མ་ཤར་ཡོང་དུས་འདིའི་ཁ་དོག་རྣམ་པ་སྣ་ཚོགས་ཁང་པའི་ནང་ལ་ཤར་ཡོང་བ་རེད། འདི་ནང་བཞིན་གྱི་འདིའི་ཁ་དོག་ཕྱི་ལ་ཡོད་མ་རེད། ནང་ལའང་ཡོད་མ་རེད། ག་བ་ཡང་ཡོད་མ་རེད། ཁོ་རྒྱུ་རྐྱེན་རྟེན་འབྲེལ་ཚོགས་པ་ཙམ་ལ་བརྟེན་ནས་ཤར་ཡོང་བ་རེད་མ་གཏོགས་འདིའི་ཉི་མ་མ་ཤར་བའི་སྐབས་ལ་འདིའི་ཁ་དོག་ག་བ་འདུག །འཇའ་འདི་ག་བ་འདུག་ཟེར་ནས་བཙལ་གྱི་ཡིན་ན་རྙེད་ཀྱི་མེད་པ། ཡིན་ན་ཡང་ཁོ་ཤེལ་དང་གཅིག །ཁང་པ་དང་གཉིས། ཉི་མའི་འོད་དང་གསུམ་མཉམ་དུ་འཛོམས་ཡོང་དུས་དེའི་རྐྱེན་ལ་བརྟེན་ནས་ཁ་དོག་འཇའ་ཚོན་མང་པོ་མཐོང་ཐུབ་ཀྱི་ཡོད་རེད། འདི་ནང་བཞིན་གྱི་ཁོ་དེ་མ་ཐག་པའི་ཡིད་འདི་ཀུན་གཞི་རྣམ་ཤེས་ཀྱི་སྟེང་ན་ཉོན་མོངས་པའི་ཡིད་འདིས་ཡར་དཀྲུགས་ཡོང་དུས་དེའི་བག་ཆགས་བསགས་པའི་ཉེར་ལེན་ལ་བརྟེན་ནས་དག་པའི་གཞན་དབང་དང༌། མ་དག་པའི་གཞན་དབང་ཐམས་ཅད་མཐོང་ཐུབ་ཀྱི་ཡོད་ཅེས་བཤད་ཀྱི་ཡོད་རེད། དག་པའི་གཞན་དབང་ཟེར་མཁན་འདི་ཁས་ལེན་མི་ལེན་ཡང་གཉིས་ཡོང་གི་ཡོད་རེད། མ་དག་པའི་གཞན་དབང་གཙོ་བོ་བཤད་དགོས་ཀྱི་ཡོད་རེད། ཆོས་རྣམས་ཐམས་ཅད་སེམས་ཀྱི་རྣམ་འཕྲུལ་ཏེ། །ད་འོ་ན་འགྲིག་གི་འདུག་འཁོར་འདས་ཀྱི་ཆོས་ཐམས་ཅད་སེམས་ཀྱི་ཆོ་འཕྲུལ་རེད་འདུག །སེམས་ཀྱི་ཆོ་འཕྲུལ་ལམ་སེམས་ཀྱི་བག་ཆགས་ཀྱིས་སྟོབས་ཀྱིས་སྣང་བ་མ་གཏོགས་ཕྱི་ལ་ཡོད་མ་རེད།

ཕྱི་ལ་ཡོད་རེད་བསམ་ནས་འཛིན་བསྡད་ཡག་འདི་འཁྲུལ་པ་རེད་བཞག །ད་ངས་ཧ་གོ་སོང་འགྲིག་གི་འདུག །ཕྱི་རོལ་གྱི་སྣང་བ་ཐམས་ཅད་བདེན་པར་གྲུབ་པ་ཡོད་མ་རེད། བག་ཆགས་ཨ་འཐས་སུ་ཤོར་ནས་གཟུགས་སྒྲ་དྲི་རོ་རེག་བྱ་ལ་སོགས་པ་ལ་འདོད་ཡོན་ལོངས་སུ་སྤྱོད་ཡག་འདི་འབྱུང་བ་རེད་བཞག །ད་འདི་དངོས་ནས་བདེན་པར་མེད་པ་བདེན་པ་རེད་བཞག ། ༤ སེམས་ཙམ་པས་བདེན་གྲུབ་འདོད་པ་ནོར་བ། སེམས་འོ་ན་བདེན་པར་གྲུབ་པ་མ་རེད་པས་ཟེར་ལབ་ན་ཞེས་ལབ་པ་རེད། སྣང་བ་ཐམས་ཅད་སེམས་སུ་གྲུབ་ཚར་སོང༌། སྣང་བ་ཐམས་ཅད་སེམས་སུ་བསྒྲུབས་ཟིན་ནས་སེམས་བདེན་པར་སྒྲུབ་པ་སྐྱོན་སླེབས་ཡོང་གི་ཡོད་རེད། འོ་ན་སེམས་བདེན་པར་གྲུབ་པ་རེད་འདུག་ཨ་ཞེས་སེམས་ཙམ་པས་སེམས་བདེན་པར་གྲུབ་པ་ཁས་ལེན་གྱི་ཡོད་རེད། བཅོམ་ལྡན་འདས་ཀྱིས་མདོ་སྡེ་ས་བཅུ་པའི་ནང་ལ། ཁམས་གསུམ་པོ་འདི་ནི་སེམས་ཙམ་མོ། ། ཞེས་བྱེད་ནས་སེམས་ཙམ་པའི་གྲུབ་མཐའ་འདི་ཡོང་གི་ཡོད་པ་ཡིན་དུས་འདི་ཡང་ཁོ་རང་ཚོས་གོ་བ་ལོག་ནས་འབྱུང་བ་རེད། ཁམས་གསུམ་པོ་འདི་ནི་སེམས་ཙམ་མོ་ཞེས་པ་འདི་ཡང་ཁམས་གསུམ་གྱི་སེམས་ཙམ་འདི་བཅོམ་ལྡན་འདས་ཀྱིས། འོ་ཁམས་གསུམ་གྱི་བྱེད་པ་པོ་འདི་སེམས་རེད་འདུག་བསམ་ནས་བྱེད་པ་པོ་སེམས་ཡིན་པ་སྒྲུབ་ཡོང་བ་རེད་འདུག །སེམས་ཙམ་པའི་གོ་བ་ལ་བཅོམ་ལྡན་འདས་ཀྱི་དགོངས་པ་འདི་མ་རེད། ཁམས་གསུམ་པོ་འདི་ནི་སེམས་ཙམ་མོ་ཞེས་ཁམས་དྲུག་གི་སྣང་བའི་གཞི་འདི་སྣང་གཞི་སེམས་ཙམ་གྱིས་སྣང་གི་ཡོད་རེད་མ་གཏོགས། འདི་ལས་གཞན་པའི་འཇིག་རྟེན་བཀོད་པ་པོ་ལྷ་དང་དབང་ཕྱུག་ཚངས་པ་ལ་སོགས་པ་མེད་པར་བཀག་པའི་དོན་དག་ལ་སྣང་གཞི་སེམས་ཙམ་ཞིག་ཡིན་གསུངས་པ་རེད་མ་གཏོགས་སེམས་ཉིད་ཀྱིས་བཟོ་བ་ཡིན་ཟེར་ནས་བྱེད་པ་པོ་སེམས་ཡིན་པ་སྒྲུབ་ཀྱི་ཡོད་མ་རེད། 

ཡིན་ན་ཡང་སེམས་ཙམ་པའི་གོ་བ་ལེན་ཡོང་དུས་གོ་བ་ནོར་ནས་བྱེད་པ་པོ་སེམས་རེད་བཞག །ལྷ་དང་དབང་ཕྱུག་ལ་སོགས་པ་འདི་རེད་མི་འདུག །ད་བྱེད་པ་པོ་སེམས་རེད་འདུག་བསམ་ནས་སེམས་འདི་བྱེད་པོ་ལ་ཁས་ལེན་པ་རེད། འདི་འདྲ་ཡིན་དུས་སྐྱོན་འདི་འབྱུང་བ་ཡིན་དུས་སེམས་འདི་བདེན་པར་གྲུབ་པ་ཁས་བླངས་ནས་སྣང་གཞི་སེམས་ཙམ་ཞིག་བདེན་པར་གྲུབ་པ་མེད་ན་རི་བོང་གི་རྭ་ནང་བཞིན་ཅི་མེད་ཅང་མེད་སྣལ་མ་མེད་པའི་སྣམ་བུ་ནང་བཞིན་ཆགས་ཀྱི་རེད། སྐྱོན་ཆེན་པོ་ཡོང་ས་རེད། སྣང་སྲིད་སེམས་ཙམ་བདེན་པ་གྲུབ་པ་ཡིན་ས་རེད་བསམ་བྱས་ནས་འཁྲུལ་ཡོང་དུས་དབུ་མ་པ་ཐམས་ཅད་ཀྱིས་དགག་པ་རྒྱབ་ཡོང་བ་རེད། སེམས་བདེན་པར་གྲུབ་པ་ཁས་ལེན་ཡག་འདི་བདེན་པར་གྲུབ་པའི་ཚད་ཅིག་བཞག་དགོས་ཀྱི་རེད། བདེན་པར་གྲུབ་ཟེར་ཡག་འདི་ལས་སླ་པོ་ཡོད་མ་རེད། བདེན་པར་གྲུབ་སྟངས་ཤིག་དགོས་ཀྱི་རེད། བདེན་པར་གྲུབ་པའི་ཚད་ཅིག་དགོས་ཀྱི་རེད། བདེན་པར་གྲུབ་ཚུལ་ཞིག་གིས་བཤད་དགོས་ཀྱི་ཡོད་རེད། ཅེས་བཤད་ཡོང་དུས་བདེན་པར་གྲུབ་པའི་ཚད་འདི་བཞག་མ་ཐུབ་པ་བྱུང་བ་རེད། ཁོང་ཚོས་གལ་སྲིད་གཅིག་བཞག་ན་ཡང་ལུང་རིགས་དང་མ་མཐུན་པ་བྱུང་བ་རེད། ཕྱིན་ཅི་ལོག་པའི་ལྟ་བ་ཆགས་ཡོང་བ་རེད། ཕྱིན་ཅི་ལོག་པས་སྒྲུབ་སྟངས་ཡིན་དུས་བཙན་ས་ནས་མ་བཟུང་ན། ཁོ་ཕར་འགག་སོང་ན་སྲ་བོ་བྱས་བཟུང་མ་ཐུབ་ཡིན་དུས་ནང་པའི་དངོས་གནས་ཀྱི་ནང་ལ་འཇུག་ཡོང་བ་རེད། འདི་ཡིན་དུས་རང་ལུགས་འདིའི་སྐབས་ལ་ག་རེ་སྒྲུབ་ཀྱི་མ་རེད་ཟེར་ན། སེམས་ནི་ཟེར་བའི་སྐབས་སུ། ལ་ལས་ཀྱི་བཀའ་དང་པོ་བདེན་བཞི་ཆོས་འཁོར་གྱི་སྐབས་ལ་གྲུབ་ཀྱི་འདུག །སེམས་མེད་ཟེར་བའི་སྐབས་ལ་བཀའ་བར་པ་མཚན་ཉིད་མེད་པའི་ཆོས་འཁོར་གྲུབ། སེམས་ཀྱིས་སྟོང་ཟེར་དུས་བཀའ་ཐ་མ་ལེགས་པར་རྣམ་འབྱེད་ཀྱི་ཆོས་འཁོར་བསྐོར་ནས་འགྲེལ་པ་རྒྱབ་མཁན་ཞིག་ཡོད་རེད། འདི་འདྲ་བཤད་ཡོང་དུས་སེམས་ནི་ཟེར་བའི་སྐབས་ལ་བཀའ་དང་པོའི་སྐབས་ལ་བཅོམ་ལྡན་འདས་ཀྱིས་སེམས་ཡོད་པར་གསུངས་པ་རེད།

ཕུང་པོ་ཡོད་པར་གསུངས་པ་རེད། ཁམས་ཡོད་པར་གསུངས་པ་རེད། བཅོམ་ལྡན་འདས་ཀྱིས། ཕུང་པོ་ལྔ་ནི་ཁུར་རོ། །ཁུར་འཁུར་བ་པོ་ནི་གང་ཟག་གོ། ཞེས་བྱས་ནས་གཙོ་བོ་ཡོད་པར་བསྒྲུབ་ཀྱི་ཡོད་རེད། བཀའ་བར་པའི་སྐབས་ལ་སེམས་མེད་ཞེས་བྱས་ནས་མེད་པ་ཟེར་གྱི་ཡོད་རེད། ༥ ཐལ་རང་གཉིས་ཀྱིས་རང་བཞིན་གྱིས་གྲུབ་པའི་གོ་བ་ལེན་ཚུལ། འདི་ལ་ཡང་དབུ་མ་རང་རྒྱུད་པས་གོ་བ་ལེན་སྟངས་ཤིག་དང༌། དབུ་མ་ཐལ་འགྱུར་པས་གོ་བ་ལེན་སྟངས་གཉིས་ཡོད་རེད། སྤྱིར་བཏང་འདི་ལ་དབུ་མ་རང་རྒྱུད་པ་འདྲ་པོ་ཞིག་ཆ་བཞག་པ་ཡིན་ན་ནི། སྤྱིར་བཏང་གི་མེད་པའི་ཆོས་ཐམས་ཅད་འདི་ཀུན་རྫོབ་ཏུ་རང་བཞིན་གྱིས་མ་གྲུབ་པ་རེད། བདེན་པར་མ་གྲུབ་པ་རེད། དོན་དམ་པ་ལ་བདེན་པར་མ་གྲུབ་རེད། ཡིན་ན་ཡང་ཀུན་རྫོབ་ཏུ་རང་བཞིན་གྱིས་གྲུབ་པ་རེད་ཅེས་བཤད་ཀྱི་ཡོད་རེད། འོ་དབུ་མ་ཐལ་འགྱུར་པས་ནི། འདི་མ་རེད་ཅེས་བདེན་པར་གྲུབ་ན་བདེན་པ་གཉིས་ཀར་གྱི་ངོར་གྲུབ་དགོས་ཀྱི་རེད། ཅེས་བདེན་པར་མ་གྲུབ་པའི་ཆོས་ཤིག་ཡིན་ན་ཀུན་རྫོབ་དང་དོན་དམ་གཉིས་ཀ་ལ་གྲུབ་དགོས་ཀྱི་མ་རེད། ཅེས་བྱས་ནས་བདེན་གཉིས་ཅིག་ཅར་བ་ཐོག་ནས་བཤད་ཡོང༌། བདེན་གཉིས་སོ་སོར་ཕྱེ་ཡོད་མ་རེད། དབུ་མ་རང་རྒྱུད་པས་བདེན་གཉིས་སོ་སོར་ཕྱེ་ནས་བཤད་ཡོང་གི་ཡོད་རེད། འདི་བཤད་ཡོང་དུས་དོན་དམ་པར་སྐྱེ་བ་མེད་དེ། ཞེས་བྱེད་ནས་དགག་བྱ་ལ་དོན་དམ་གྱི་ཁྱད་པར་སྦྱར་ཡོང་དུས་དོན་དམ་པ་ལ་བདེན་པར་གྲུབ་པ་ཡོད་མ་རེད། ཀུན་རྫོབ་ཏུ་ཆོས་ཐམས་ཅད་རང་བཞིན་གྱིས་གྲུབ་པ་རེད་ཅེས་ལབ་པ་རེད། རང་བཞིན་གྱིས་གྲུབ་མཁན་ཚིག་འདི་ཡང་གོ་བ་གཉིས་ཕྱེ་བ་རེད། དབུ་མ་ཐལ་འགྱུར་པས་རང་བཞིན་གྱིས་གྲུབ་ཟེར་དུས་བདེན་པར་གྲུབ་པ་ལ་གོ་བ་ལེན་པ་རེད། དབུ་མ་རང་རྒྱུད་པས་རང་བཞིན་གྱིས་གྲུབ་ཟེར་ཡག་འདི་ག་རེ་གོ་བ་རེད་ཟེར་ན། ཚད་མས་གྲུབ་པ་ཞིག་ལ་གོ་བ་ལེན་གྱི་རེད་མ་གཏོགས་རང་བཞིན་གྱིས་གྲུབ་པ་ཡིན་ན།

བདེན་པར་གྲུབ་པས་ཁྱབ་ཀྱི་མ་རེད་ཅེས་ལབ་ཀྱི་ཡོད་རེད། རང་བཞིན་གྱིས་ཞེས་ལབ་ཡོང་བའི་སྐབས་ལ་ཁོ་རང་བཞིན་གྱིས་གྲུབ་པའི་ཆོས་ཤིག་དང་པོ་དགོས་ཀྱི་རེད་མ་གཏོགས་དཔེར་ན། ཀ་བ་ཞེས་ལབ་པའི་སྐབས་སུ་ཀ་བའི་གདགས་གཞི་ཀ་བ་ཞིག་དང་པོ་ཕར་ཡོད་དགོས་ཀྱི་རེད་མ་གཏོགས་ཀ་བར་རྟོག་པའི་བློ་སླེབས་ཀྱི་མ་རེད། ཀ་བ་འདོགས་པར་བྱེད་པ་ལ་ཀ་བའི་ཐ་སྙད་བཏགས་པ་ལ་ཀ་བ་དང༌། ཀ་བ་རྟོག་པའི་བློ་འདི་དང་པོ་ཀ་བ་བཏགས་ས་དང༌། ཀ་བའི་ཐ་སྙད་གདགས་གཞི་འདི་ལ་རང་བཞིན་གྱིས་གྲུབ་པ་ཞེས་ལབ་ཀྱི་ཡོད་རེད་མ་གཏོགས་བདེན་པར་གྲུབ་པའི་སྐད་ཆ་མ་རེད་ཅེས་བཤད་ནས་རང་བཞིན་གྱིས་གྲུབ་པ་དང༌། བདེན་པར་གྲུབ་པ་གཉིས་ལ་ཁྱད་པར་ཕྱེ་ནས་སྐད་ཆ་ཞིག་བཤད་ཀྱི་ཡོད་རེད། དབུ་མ་ཐལ་འགྱུར་བས་རང་བཞིན་གྱིས་གྲུབ་པ་དང་བདེན་པར་གྲུབ་པ་གཉིས་ཁྱད་པར་མི་འདུག་ཅེས་ལབ་པ་རེད། རིགས་པས་དཔྱད་ཡོང་དུས། རང་བཞིན་གྱིས་ཟེར་བའི་སྐབས་ལ་རང་བཞིན་ཞེས་པའི་དོན་དག་ལ་བསམ་བློ་བཏང་ན། གང་ལྟར་ཚད་མས་གྲུབ་པ་རེད། ཚད་མས་གྲུབ་པ་ཟེར་ཡག་འདི་འཕགས་པའི་ཤེས་པ་ལ་བལྟོས་ནས་ཚད་མས་གྲུབ་པ་བཤད་དགོས་རེད། འཇིག་རྟེན་པའི་བློ་ལ་བལྟོས་ནས་ཚད་མས་གྲུབ་པ་སྐད་ཆ་བཤད་ཡག་ཡོད་མ་རེད། འདི་འདྲ་བཤད་ཡོང་དུས་འཕགས་པའི་བློས་དཔྱད་ན་ནི་བདེན་པ་གཉིས་ཀའི་ངོ་ལ་ཚད་མས་གྲུབ་པའི་ཆོས་མཐོང་གི་མི་འདུག །ཅེས་བཤད་ཡོང་དུས་རང་བཞིན་གྱིས་གྲུབ་པ་དང་བདེན་པར་གྲུབ་པ་གཉིས་ལ་ཁྱད་པར་མི་འདུག །ཅེས་ཁྱད་པར་ཞིག་ཕྱེ་རྒྱུ་ཡོད་རེད། ༦ སེམས་མེད་འདོད་ཚུལ། གང་ལྟར་ཡིན་ནའང་འདྲ་མིན་ན་ཡང་འདྲ་སེམས་མེད་ཟེར་བའི་འདི་སྐབས་སུ་སེམས་མེད་སྟངས་ཀྱི་ཚད་འདི་ཤེས་དགོས་རེད། སེམས་མེད་ཟེར་ཡག་འདི་སྤྱིར་བཏང་སེམས་ཡོད་མ་རེད། ཅེས་ལབ་པ་མ་རེད། སེམས་ཡོད་རེད། རྩ་བ་ཤེས་རབ་ཀྱི་ནང་ལ། འགག་པ་མེད་པ་སྐྱེ་མེད་པ། ། ཆད་པ་མེད་པ་རྟག་མེད་པ། ། འོང་བ་མེད་པ་འགྲོ་མེད་པ། །

ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི། ཞེས་བཤད་པ་རེད། འདི་བཤད་ཡོང་དུས་མེད་མེད་ཟེར་ཡག་འདི་བཅོམ་ལྡན་འདས་ཀྱིས་སྤྱིར་ཀུན་རྫོབ་ཏུ་འཕགས་པ་ཀླུ་སྒྲུབ་ཀྱིས་ཀྱང་སྐྱེ་བ་རེད་གསུངས་པ་རེད། སེམས་ཡོད་པ་རེད་སེམས་ཡོད་རེད། འཁྲུལ་པ་ཡོད་རེད། ནོར་བ་ཡོད་རེད། ཐར་པ་ཡོད་རེད། འཁོར་བ་ཡོད་རེད། དེ་ཀ་ནང་བཞིན་གྱི་འགྲོ་བ་ཡོད་རེད། འོང་བ་ཡོད་རེད། ཐམས་ཅད་ཡོད་རེད། འདི་ཡོད་མ་རེད་ལབ་པ་ཡིན་ན་མངོན་སུམ་དུ་སྐུར་པ་བཏབ་པ་རེད། འདི་ཀུན་རྫོབ་ཏུ་སྐུར་པ་བཏབ་ན་བདེན་པ་གཉིས་ལས་ཉམས་ཀྱི་རེད། བདེན་པ་གཉིས་ལས་ཉམས་པའི་གང་ཟག་ལ་ཐར་པ་མེད་གསུངས་པ་རེད། འདི་འདྲ་ཡིན་དུས་འོ་ན་མེད་ཟེར་ཡག་འདི་ག་རེ་རེད། སེམས་མེད་ཟེར་ཡག་འདི་ཁྱད་གཞི་བྱེ་བྲག་པ་ག་རེ་སྦྱར་དགོས་རེད། ཁྱད་གཞི་བྱེ་བྲག་པ་འདི་དོན་དམ་པར་མེད་ཅེས་ལབ་དགོས་པ་རེད། ཡག་ཤོས་འདི་ཡིན་པ་རེད། འཕགས་པའི་བློ་ལ་བལྟོས་ན་མཉམ་བཞག་ལ་དེ་ཁོ་ན་ཉིད་སེམས་པའི་ངོ་ལ་མེད། ཅེས་མཉམ་པར་བཞག་པའི་བློའི་ངོ་ལ་མེད། ཆོས་ཐམས་ཅད་ཡོད་མེད་དཔྱད་པའི་བློའི་ངོ་ལ་བལྟོས་ན་ཡོད་མ་རེད་ཅེས་བྱས་ནས། ཆོས་རབ་ཏུ་རྣམ་པར་འབྱེད་པའི་ཤེས་རབ་ཀྱི་ངོ་ལ་ཡོད་མ་རེད། གང་ལྟར་མེད་པའི་མེད་པ་འདི་ཁྱད་གཞི་བྱེ་བྲག་པ་ཞིག་སྦྱར་ནས་མེད་པ་ཞེས་གྲུབ་པ་རེད་མ་གཏོགས་སྤྱིར་ཀུན་རྫོབ་ཏུ་སེམས་ཡོད་མ་རེད་ལབ་པ་ཡིན་ན། སྐུར་པ་བཏབ་པ་རེད། འདི་འདྲ་ཡིན་དུས་བཀའ་བར་པའི་སྐབས་སུ་སེམས་ཟེར་བའི་སྐབས་སུ་སེམས་འདི་རང་བཞིན་གྱིས་གྲུབ་པ་མེད། རང་བཞིན་གྱིས་གྲུབ་པ་མེད་ཟེར་ཡག་འདི་ག་བ་སྦྱར་དགོས་པ་རེད་ཟེར་ན། འཕགས་པའི་བློ་ལ་བལྟོས་དགོས་པ་རེད། འཕགས་པའི་བློ་ཟེར་བ་ག་འདྲ་ཡོད་རེད་ཟེར་ན། འཕགས་པའི་བློ་འདི་ཆོས་རབ་ཏུ་རྣམ་པར་འབྱེད་པའི་ཤེས་རབ་ཅིག་ལ་བཞག་དགོས་པ་རེད། ཆོས་རབ་ཏུ་རྣམ་པར་འབྱེད་པའི་ཤེས་རབ་འདི་ག་བ་ཡོང་གི་རེད་ཟེར་ན། མངོན་སུམ་དུ་རྟོགས་པའི་བློ་འདི་མཐོང་ལམ་སྐབས་སུ་ཡོང་གི་རེད།

མཐོང་ལམ་སྐབས་སུ་སླེབས་ཡོང་དུས་མཐོང་ལམ་སྐབས་སུ་ཆོས་རབ་ཏུ་རྣམ་པར་འབྱེད་པའི་ཤེས་རབ་འདིའི་ངོ་ལ་སེམས་ཞེས་པ་འདི་མི་འདུག་ཅེས་ལབ་པ་རེད། སེམས་ཞེས་པ་འདི་མི་འདུག །སེམས་རང་བཞིན་གྱིས་གྲུབ་པ་མི་འདུག་ཞེས་ལབ་པ་རེད། འདི་འདྲ་ཡིན་དུས་ཁོ་ལམ་གྱི་སྐབས་སུ་གྲུབ་ཡོང་དུས་སྤྱིར་ང་ཚོས་གྲུབ་མཐའ་སོ་སོར་ཕྱེ་བ་ཡོད་རེད། བཀའ་བརྒྱུད། རྙིང་མ། ས་སྐྱ། དགེ་ལུགས་གྲུབ་མཐའ་བཞིའི་ནང་ནས་སྐད་ཆ་བཤད་སྟངས་ཁྱད་པར་ཡོད་རེད། རི་བོ་དགའ་ལྡན་པ་འདྲ་པོ་ཡིན་ན་ནི་ཀུན་རྫོབ་ཏུ་ཆོས་ཐམས་ཅད་རང་རང་གི་ངོ་བོས་སྟོང་གི་མ་རེད། ཀུན་རྫོབ་ཏུ་དཔེར་ན། ཆོས་ཐམས་ཅད་ཀྱི་རང་རང་ངོ་བོས་སྟོང་གི་མ་རེད། བདེན་པར་གྲུབ་པས་སྟོང་གི་རེད། ཅེས་ཆོས་ལ་བདེན་གྲུབ་ཀྱིས་སྟོང་དགོས་རེད་མ་གཏོགས་རང་རང་ངོ་བོས་སྟོང་གི་མ་རེད། ཀ་བ་ཀ་བས་མི་སྟོང༌། ཀ་བ་བདེན་གྲུབ་ཀྱིས་སྟོང་པ་ཞལ་གྱིས་བཞེས་ཀྱི་ཡོད་རེད། ཡིན་ན་ཡང་རང་ལུགས་ལ་མི་བསྐྱོད་རྡོ་རྗེས་དགོངས་པ་གཙོ་བོ་བཞག་ཡོང་དུས། བརྒྱད་པ་མི་བསྐྱོད་རྡོ་རྗེ་དང་འབྲི་གུང་སྐྱོབ་པ་འཇིག་རྟེན་གསུམ་མགོན་གྱིས། སྒོམ་པའི་དོན་དམ་རྣམ་པར་ངེས་པའི་ལུགས་གཙོ་བོ་བྱེད་ནས་བཤད་ཡོང་དུས་འདི་གཉིས་ཀྱི་དགོངས་པ་ལ་ཡང༌། རང་བཞིན་ཡོད་མེད་དཔྱོད་པའི་ས་མཚམས་ལ་སླེབས་ཡོང་དུས་ཁོ་འཕགས་པའི་བློ་ལ་བལྟོས་ནས། རྣལ་འབྱོར་པས་ཆོས་རབ་ཏུ་རྣམ་པར་འབྱེད་པའི་ཤེས་རབ་ཀྱི་ངོ་ལ་ཆོས་ཐམས་ཅད་རང་བཞིན་གྱིས་གྲུབ་བམ་མ་གྲུབ་ཅེས་བཤད་ཡོང་དུས་དབུ་མ་པ་རང་དབུ་མ་པ་ཡིན་པའི་ཆ་ནས། ཁས་ལེན་ཀྱང་དབུ་མ་པ་ཡི་ཁས་ལེན་ཡིན་པའི་ཆ་ནས། རང་བཞིན་ཡོད་མེད་དཔྱད་པའི་རིགས་པས་ཚད་མས་བསྒྲུབ་ཡོང་དུས་ཀ་བའི་ངོ་བོ་ཀ་བ་ཀ་བས་སྟོང་པ་དང༌། ཀ་བའི་བདེན་གྲུབ་ཀྱིས་སྟོང་པ་གཉིས་ལ་ཁྱད་པར་ཡོད་མ་རེད། ཅེས་འདིའི་ཁྱད་པར་ཕྱེད་ཀྱི་འདུག་ཨ། ཀ་བ་ཀ་བས་མི་སྟོང༌། ཀ་བ་བདེན་གྲུབ་ཀྱིས་སྟོང་ཟེར་ཡག་འདི་མ་གཏོགས་སྤྱིར་འཇིག་རྟེན་པའི་བློ་ལ་བལྟོས་པ་ཡིན་ན་ཀ་བ་ཀ་བས་སྟོང་གི་མ་རེད།

ཅེས་ཀ་བ་བདེན་གྲུབ་ཀྱིས་སྟོང་པ་འདི་ནི་འཇིག་རྟེན་པའི་བློ་ལ་ཡང་ཀ་བ་བདེན་གྲུབ་ཀྱིས་སྟོང་གི་མ་རེད་ཅེས་ལབ་པ་རེད། ཀ་བ་བདེན་གྲུབ་ཀྱིས་སྟོང་གི་མ་རེད། འཇིག་རྟེན་པའི་བློས་ཀ་བ་བདེན་པར་འཛིན་ན་ཡང་གཞི་ཁོ་རང་གི་ངོ་བོ་ནི་ཁོ་ཁོ་རང་ངོ་བོས་སྟོང་སྟོང་པ་རེད། ཅེས་བཤད་ནའང་མ་བཤད་ནའང༌། འཕགས་པའི་བློས་ཆོས་ཐམས་ཅད་ལ་རབ་ཏུ་དཔྱད་པའི་གནས་སྐབས་ལ་མཉམ་བཞག་ཆོས་རབ་ཏུ་རྣམ་པར་འབྱེད་པའི་ཤེས་རབ་ཀྱིས་ཆོས་ཐམས་ཅད་བདེན་པར་གྲུབ་དང་མ་གྲུབ་པ་ལ་རིགས་པས་དཔྱད་པའི་ས་མཚམས་ལ་ཀ་བའི་ངོ་བོ་སྟོང་པ་ཀ་བ་ཀ་བས་སྟོང་པ་དང༌། ཀ་བ་བདེན་གྲུབ་ཀྱིས་སྟོང་པ་གཉིས་ལ་ཁྱད་པར་མེད་པར་བཤད་ཀྱི་ཡོད་རེད། འོ་འདི་ཡང་གྲུབ་མཐས་འཛིན་སྟངས་ཤིག་གི་ཁྱད་པར་ཡོང་གི་ཡོད་རེད། འདི་འདྲ་ཡིན་དུས་ཕར་ལབ་དུས། འདི་སྐབས་ལ་ཡོང་དགོས་ཡག་འདི་སེམས་མེད་ཅེས་པའི་ཚིག་འདི་ཁ་ཐུག་ལ་བཀའ་བར་པའི་དགོངས་པ་གཙོ་བོ་བཀྲལ་ཡོང་དུས་བཅོམ་ལྡན་འདས་ཀྱིས། གཟུགས་སྟོང་པའོ། །སྟོང་པ་ཉིད་གཟུགས་སོ། །གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། ། སྟོང་ཉིད་བཞི་སྦྱོར་གྱི་རིམ་པ་དགོངས་པ་གཙོ་བོ་བཞག་ནས་བཤད་ཡོང་དུས་ཁས་ལེན་དུས་འདི་འཕགས་པ་ཀླུ་སྒྲུབ་ཀྱི་ལུགས་སྲོལ་ཞིག་དང༌། འཕགས་པ་ཐོགས་མེད་ཀྱི་དགོངས་པ་བཀྲལ་ཚུལ་གཉིས་འབྱུང་བ་རེད། འདི་བྱུང་ཡོང་དུས་འཕགས་པ་ཀླུ་སྒྲུབ་ཀྱི་དགོངས་པ་འདི་འཕགས་པ་ཀླུ་སྒྲུབ་ཀྱིས་མདོ་སྡེ་དགོངས་པ་གཙོ་བོ་བྱེད་ནས་བཤད་ཡོང་གི་ཡོད་པ་དང༌། འཕགས་པ་ཐོགས་མེད་ཀྱིས་དགོངས་པ་ངེས་འགྲེལ་གྱི་མདོ་གཙོ་བོ་བྱེད་ནས་བཤད་ཡོང་དུས་འདི་ལ་དགོངས་པ་ལེན་སྟངས་གཉིས་བྱུང་བ་རེད། དགོངས་པ་ངེས་འགྲེལ་གྱི་མདོ་འདི་དབུ་མ་རང་སྟོང་པ་ཐམས་ཅད་ཀྱིས་ནི་སེམས་ཙམ་པ་ཡི་མདོ་སྡེ་བཞག་གི་ཡོད་རེད། དབུ་མ་གཞན་སྟོང་པ་ཐམས་ཅད་ཀྱིས་ནི། དབུ་མ་གཞན་སྟོང་སྒྲུབ་བྱེད་ཀྱི་ཐུན་མོང་མ་ཡིན་པའི་མདོ་སྡེ་ཞིག་ལ་བཞག་གི་ཡོད་རེད།

དགོངས་པ་ངེས་འགྲེལ་གྱི་མདོ་འདི་དེ་འདྲ་ཡིན་དུས་གོ་བ་ལ་གཉིས་ཡོང་གི་ཡོད་རེད། ད་ལྟ་འདི་སྐབས་ལ་དགོངས་པ་ངེས་འགྲེལ་གྱི་མདོ་སྡེ་གཙོ་བོ་བཞག་ཡོང་དུས་སེམས་མེད་ཅེས་པ་འདི་རང་སྟོང་གི་ཐོག་ནས་བཤད་ཡོང་དུས་རང་སྟོང་དང༌། གཞན་སྟོང་གཉིས་ཏེ་ཀུན་རྫོབ་སྟོང་ཚུལ་གྱི་ཐོག་ནས་ཁྱད་པར་བཤད་ཡོང་དུས་སེམས་མེད་པ་དང༌། སྒྲུབ་སྟངས་གཅིག་པ་གཅིག་ཀྱང་རེད། གང་ལྟར་སེམས་མེད་ཟེར་བའི་སྐབས་ལ་སེམས་རང་བཞིན་གྱིས་མེད་པ་ཞིག་ལ་བཤད་དགོས་པ་རེད་མ་གཏོགས་སྤྱིར་སེམས་མེད་ཟེར་ན་འགྲིག་གི་ཡོད་མ་རེད། འདི་བཀའ་བར་པ་བྱེད། ༧ རང་ལུགས་ཀྱི་སེམས་ཀྱི་ངོ་བོ་སྟོང་ཚུལ་བཤད་པ། སེམས་ཀྱི་ངོ་བོས་སྟོང་ཞེས་བྱས་ནས་བྱེད་སྒྲ་བརྒྱབ་ཡོང་དུས་བཀའ་གསུམ་པའི་སྐབས་ལ་ངོ་བོས་སྟོང་ཞེས་ལབ་པ་རེད། ངོ་བོས་སྟོང་ཟེར་བའི་སྐབས་ལ་ག་རེ་རེད་ཟེར་ན། སེམས་ཁོ་རང་ཁོ་རང་སྟོང་ཉིད་རེད་སོང་བ་ཞིག་ལ་གོ་རྒྱུ་མ་ཡིན་པ་སེམས་ཀྱི་ངོ་བོ་ལ་གཞན་གློ་བུར་གྱི་དྲི་མས་ཚུར་སྟོང་པ་བྱས་བཤད་དགོས་བ་རེད། འདི་སྐབས་ལ་རྒྱུད་བླ་མའི་དགོངས་པ་གཙོ་བོ་བཤད་དགོས་པ་རེད། སེམས་ཀྱི་ངོ་བོ་ལ་ཞེས་གཞན་གློ་བུར་གྱི་དྲི་མས་ཚུར་སྟོང་པ་རེད། སེམས་ཅན་ཐམས་ཅད་ཀྱི་སེམས་ཀྱི་གནས་ལུགས་ཡེ་གདོད་མ་ནས་ཁོ་ཡོན་ཏན་ཡང་ལྡན། ཡེ་གདོད་མ་ནས་སྐྱོན་ཀུན་ཟད་པ་ཞིག་ཡིན་པ་ཡིན་དུས་འདི་འདྲའི་སེམས་ཀྱི་ངོ་བོ་འདི་ལ་གློ་བུར་གྱི་དྲི་མས་ཡེ་གདོད་མ་ནས་སྟོང་སྟོང་པ་རེད་ཅེས་ལབ་པ་རེད། འཁྲུལ་པའི་གནས་སྐབས་ལ་ཡང་སེམས་ཀྱི་ངོ་བོ་ལ་གློ་བུར་གྱི་དྲི་མས་སྟོང་པ་རེད། མ་འོངས་པ་ལ་མངོན་པར་རྫོགས་པ་སངས་རྒྱས་ནས་སྐྱོན་ཐམས་ཅད་ཟད། ཡོན་ཏན་ཐམས་ཅད་མངོན་དུ་འགྱུར་བའི་གནས་སྐབས་ལ་ཡང་སྐྱོན་ཐམས་ཅད་ཀྱིས་སེམས་ཀྱི་ངོ་བོ་ལ་སྟོང་བསྡད་ཀྱི་ཡོད་རེད། གློ་བུར་འཁྲུལ་པའི་གནས་སྐབས་ལ་ཡང་སེམས་ཀྱི་ངོ་བོ་ལ་གློ་བུར་དྲི་མས་སྟོང་སྟོང་པ་རེད།

ག་ཚད་ཅིག་འཁྲུལ། ག་ཚད་ཅིག་ཉོན་མོངས་པ་འཆིང་བ་ཀུན་ལྡན་ཡིན་ན་ཡང༌། ཁོ་རྣམ་པའི་སྒོ་ནས་འཆིང་བ་ཀུན་ལྡན་ཆགས་བསྡད་ཀྱི་རེད་མ་གཏོགས། ངོ་བོའི་ཆ་ལ་སྒྲིབ་ཐུབ་ཀྱི་ཡོད་མ་རེད། གལ་སྲིད་ངོ་བོའི་ཆ་ནས་སྒྲིབ་ན་ཐར་པ་ཐོབ་རུང་གི་མ་རེད། གཉེན་པོ་བསྟེན་ན་ཡང་ཉེས་པ་གློ་བུར་གྱི་དྲི་མ་ཟེར་མཁན་འདི་ཁོ་ཁོ་རང་ཁོ་རང་གི་ངོ་བོས་སྟོང་གི་རེད། རྣམ་པ་དབྱེ་རུ་མེད་པའི་སྟོང་པ་ཉིད་དེ་གང་རེད་ཟེར་ན། རྣམ་ཀུན་མཆོག་ལྡན་གྱི་སྟོང་ཉིད་བཤད་ཀྱི་ཡོད་རེད། དུས་འཁོར་སྐབས་སུ། རྣམ་ཀུན་མཆོག་ལྡན་གྱི་སྟོང་པ་ཉིད་གང་རེད་ཟེར་ན། རྣམ་པ་དབྱེ་རུ་མི་རུང་བ་རེད། དེ་འདྲ་རྣམ་དབྱེར་མེད་པའི་མཚན་ཉིད་འདི་བླ་ན་མེད་པའི་ཆོས་ཡེ་གདོད་མ་ཉིད་ནས་ཡོན་ཏན་ཡར་ལྡན་ཡིན་པ་ཡིན་དུས། དེ་ལ་གློ་བུར་གྱི་དྲི་མས་རྣམ་པ་ཀུན་ཏུ་སྟོང་བསྡད་ཀྱི་ཡོད་རེད། བླ་ན་མེད་པའི་ཆོས་འདི་རང་གི་ངོ་བོས་སྟོང་གི་མ་རེད། འདི་ཡིན་དུས་ཤིན་ཏུ་རྣམ་པར་དཔྱད་པའི་སྐབས་སུ། སངས་རྒྱས་ཀྱི་ཆོས་རབ་ཏུ་རྣམ་པར་འབྱེད་པའི་ཤེས་རབ་མཐར་ཐུག་པའི་ཡེ་ཤེས་འདི་བདེན་པར་གྲུབ་ཅེས་བཤད་ཀྱི་ཡོད་རེད། ༨ གཞན་སྟོང་པས་སངས་རྒྱས་ཀྱི་ཡེ་ཤེས་བདེན་གྲུབ་ཏུ་བཞེད་ཚུལ། 

གཞན་སྟོང་པས་སངས་རྒྱས་ཀྱི་ཡེ་ཤེས་དེ་བདེན་གྲུབ་ཡིན་ཞེས་བཤད་ཀྱི་ཡོད་རེད། དེ་འདྲའི་བདེན་གྲུབ་ཡིན་ཟེར་ཡག་འདི་བདེན་པར་གྲུབ་པ་དེ་ཡང༌། ཀུན་རྫོབ་ཀྱི་ཆོས་ཐམས་ཅད་བདེན་པར་གྲུབ་བམ་མ་གྲུབ་ཟེར་ཡག་གི་འདིའི་བདེན་གྲུབ་འདི་མ་རེད། གཙང་མི་གཙང་གཉིས་ཀའི་མཐའ་ལས་འདས་པའི་གཙང་བ་དམ་པའི་ཕ་རོལ་ཏུ་ཕྱིན་པ་དང༌། བདེ་བ་དང་སྡུག་བསྔལ་གཉིས་ལས་ཕ་རོལ་ཏུ་ཕྱིན་པའི་བདེ་བ་དམ་པ་ཕ་རོལ་དུ་ཕྱིན་པ་དང༌། བདག་བདག་མེད་གཉིས་ཀྱི་ཕ་རོལ་དུ་ཕྱིན་པའི་བདག་དམ་པའི་ཕ་རོལ་དུ་ཕྱིན་པ་དང༌། རྟག་མི་རྟག་གཉིས་ཀྱི་མཐའ་ལས་འདས་པའི་རྟག་པ་དམ་པའི་ཕ་རོལ་དུ་ཕྱིན་ཞེས་ཟེར་ནས་རྒྱུད་བླ་མའི་ནང་ནས་གཙང་བདེ་རྟག་བདག་བཞི་བཤད་ཀྱི་ཡོད་རེད། འདིའི་ཕ་རོལ་ཏུ་ཕྱིན་པའི་བདེན་གྲུབ་རེ་རེ་བཞག་གི་ཡོད་རེད། འཕགས་པའི་ཡེ་ཤེས་ཀྱི་གཟིགས་པའི་ངོ་ལ་བདེན་གྲུབ་བཤད་ཀྱི་ཡོད་རེད། ཆོས་རབ་ཏུ་རྣམ་པར་འབྱེད་པའི་ཤེས་རབ་མཐར་ཐུག་པའི་ཡེ་ཤེས་ཀྱི་ངོ་བོ་ལ་སྐྱེ་འགགས་འཕོ་འགྱུར་དང་བྲལ་བའི་དབྱིངས་ཀྱི་ཆ་འདི་ལ་བདེན་གྲུབ་ཅེས་བཤད་ཡོང་བ་རེད་འདུག །འདི་འདྲ་ཡིན་དུས་ངོ་བོས་སྟོང་ཟེར་བའི་སྐབས་ལ་ཁོ་ཁོ་རང་ཁོ་རང་སྟོང་ཆ་ནས་བཤད་བསྡད་པ་མ་ཡིན་པ། འདི་ལ་གློ་བུར་གྱི་དྲི་མས་སྟོང་པའི་ཆ་ལ་ངོ་བོས་སྟོང་པ་ཞེས་ལབ་ཀྱི་ཡོད་རེད། ༩ སྟོང་ཉིད་རྟེན་འབྲེལ་དུ་གྲུབ་པ། སྟོང་ཞིང་མ་འགགས་ཅིར་ཡང་སྣང་བ་སྟེ། །ཞེས་གསུངས་པ་རེད། ཟུང་འཇུག་སྒྲུབ་པ་རེད། སྟོང་པ་དང་རྟེན་འབྲེལ་གཉིས་ཏེ་ཟུང་འཇུག་ཏུ་སྒྲུབ་དགོས་པ་རེད། འདི་གཉིས་བྲལ་གྱི་མ་རེད་ཅེས་གསུངས་པ་རེད། འཕགས་པ་ཀླུ་སྒྲུབ་ཀྱིས་ཀྱང༌། རྩ་བ་ཤེས་རབ་ཀྱི་སྐབས་ལ། རྟེན་ཅིང་འབྲེལ་འབྱུང་མ་ཡིན་པའི། ། ཆོས་འགའ་ཡོད་པ་མ་ཡིན་ནོ། ། དེའི་ཕྱིར་སྟོང་ཉིད་མ་ཡིན་པའི། ། ཆོས་འགའ་ཡོད་པ་མ་ཡིན་ནོ། ། ཞེས་དང་པོ་ཆོས་ཐམས་ཅད་རྟེན་འབྲེལ་དུ་སྒྲུབ། རྟེན་འབྲེལ་དུ་བསྒྲུབས་ནས་སྟོང་པ་ཉིད་སྒྲུབ་ཀྱི་ཡོད་རེད།

སྤྱིར་ལས་དང་པོ་པས་སྟོང་པ་ཉིད་ཀྱི་རྟགས་ཀྱིས་རྟེན་འབྲེལ་བསྒྲུབ་ཡག་འདི་ལས་སླ་བོ་ཡོད་མ་རེད། ཡིན་ན་ཡང་ལས་དང་པོ་པ་ལ་རྟེན་འབྲེལ་གྱི་རྟགས་ཀྱིས་སྟོང་ཉིད་བསྒྲུབ་ཡོང་ན། ཏོག་ཙམ་དཀའ་ལས་ཁག་པོ་ཡོད་རེད་གསུངས་པ་རེད། དབུ་མ་པ་ཐམས་ཅད་ཀྱིས་རྟེན་འབྲེལ་གྱི་རྟགས་ཀྱིས་སྟོང་ཉིད་སྒྲུབ་ཡག་འདི་དཀའ་ལས་ཁག་པོ་ཡོད་པ་རེད་འདུག །སྟོང་པ་ཉིད་ཀྱི་རྟགས་ཀྱིས་རྟེན་འབྲེལ་སྒྲུབ་ཡག་འདི་ཏོག་ཙམ་ལས་སླ་བོ་ཡོད་གསུངས་པ་རེད་འདུག །ལས་སླ་སྟངས་འདི་ག་འདྲ་ཡིན་ན་ཧ་གོ་མ་སོང༌། སོ་སོས་བསྒྲུབ་དགོས་པ་རེད། འདི་འདྲ་ཡིན་དུས། སྟོང་ཞིང་མ་འགགས་ཅིར་ཡང་སྣང་བ་སྟེ། །ཞེས་སྟོང་ཡང་ངོ་བོ་ལ་སྟོང་པ་ཟེར་བའི་སྐབས་ལ་ཅི་མེད་ཅང་མེད་ཕོར་པ་སྟོང་པ་ནང་བཞིན་ནམ་མཁའ་སྟོང་པ་ནང་བཞིན་རེད་པས། གང་ཡང་མེད་པ་ནག་ཐོམ་མེ་འདྲ་པོ་འཇུག་འགྲོ་བ་ཞིག་ལ་སྟོང་པ་ཟེར་གྱི་ཡོད་རེད་པས་ཟེར་ན། མ་རེད་ཅེས་ལབ་པ་རེད། ཁོ་ཁོ་རང་ངོ་བོས་སྟོང་པ་ཡིན་ན་ཡང་ཡོན་ཏན་གྱི་ཆ་བྲལ་སྨིན་གྱི་ཡོན་ཏན་དྲུག་ཅུ་རྩ་བཞི་ལ་སོགས་པ་འདི་ཕྲིན་ལས་ཀྱི་འཇུག་པ་ཉི་ཤུ་རྩ་བདུན་ལ་སོགས་པ་བསམ་གྱིས་མི་ཁྱབ་པའི་ཡོན་ཏན་འདི་གསང་བ་བསམ་གྱིས་མི་ཁྱབ་པ་ཐམས་ཅད་འདི་དགག་ཐུབ་ཀྱི་མ་རེད། སེམས་ཅན་གྱི་ཁམས་ལ་འཇུག་ཐུབ་ཀྱི་རེད། སེམས་ཅན་གྱི་ཁམས་ལ་སྣང་ཐུབ་ཀྱི་རེད། སེམས་ཅན་གྱི་ཁམས་ལ་ཤར་ཐུབ་ཀྱི་རེད་ཅེས་ཟེར་བ་རེད། ཤར་གྱི་ཡོད་རེད། གང་ལྟར་སངས་རྒྱས་ཀྱི་མཛད་པ་ཕྲིན་ལས་འདི་རྒྱུན་ཆད་མེད་པ། ཡིད་བཞིན་ནོར་བུ་དཔག་བསམ་ཤིང༌། ། ཇི་ལྟར་རེ་བ་ཡོངས་སྐོང་བ། ། དེ་བཞིན་གདུལ་བྱའི་སྨོན་ལམ་གྱི། ། དབང་གིས་རྒྱལ་བའི་སྐུར་སྣང་ངོ༌། ། ཞེས་གསུངས་པ་ནང་བཞིན་གྱིས་གང་ལྟར་ཡིད་བཞིན་གྱི་ནོར་བུ་རིན་པོ་ཆེ་ལ་ཡང་རྣམ་རྟོག་དང་འབད་རྩོལ་ལ་སོགས་པ་མེད་ན་ཡང་མཛད་པ་དང་ཕྲིན་ལས་འདི་རྒྱུན་ཆད་མེད་པར་སྐྱོང་ཐུབ་ཀྱི་ཡོད་རེད།

དབུ་མ་འཇུག་པའི་ནང་ལ་ཡང༌། ཆོས་སྐུ་མངོན་དུ་ཆུད་ཚར་བའི་སྐབས་ལ་སངས་རྒྱས་ཀྱི་མཛད་པ་ཕྲིན་ལས་རྒྱུན་ཆད་འགྲོ་གི་མ་རེད་པས་ཟེར་ན། མ་རེད། ག་རེ་ཡོད་རེད་ཟེར་ན། ཇི་ལྟར་རྫ་མཁན་སྟོབས་ཆེན་ལྡན་པས་འདི། ། ཡུན་རིང་ཆེར་འབད་བསྐོར་བས་འཁོར་ལོ་ནི། ། དེ་ཚུལ་ད་ལྟ་སྐྱེ་བ་མེད་བཞིན་དུ། ། འཁོར་ཞིང་བུམ་པ་ལ་སོགས་རྒྱུར་མཐོང་ལྟར། ། ཞེས་བྱས་ནས་གང་ལྟར་རྫ་བུམ་མམ་རྫ་མ་བཟོ་མཁན་ཐམས་ཅད་ཀྱིས་རྫ་མ་བསྐོར་ཡོང་དུས། དང་པོ་དཀའ་ལས་རྒྱབ་ནས་བསྐོར་ར་རྒྱབ་དགོས་ཀྱི་རེད་དེ་གང་མཚམས་ཞིག་ལ་ཁོ་རང་གིས་བསྐོར་ཚར་དུས་འབད་རྩོལ་ལ་བལྟོས་མི་དགོས་པར་འཁོར་འགྲོ་གི་རེད། འདི་ནང་བཞིན་གྱི་སངས་རྒྱས་ཀྱིས་ཁོ་སློབ་པ་ལམ་ཞུགས་ཀྱི་གནས་སྐབས་ལ་སྨོན་ལམ་ཆེན་པོ་བརྒྱ་དང་ལྔ་བཅུ་ལ་སོགས་པ་དང་ལྔ་བརྒྱ་ལ་སོགས་པ་བཏབ་ཡོད་རེད། དེའི་ཉེར་ལེན་ལ་བརྟེན་ནས་མངོན་པར་རྫོགས་པར་སངས་རྒྱས་ཟིན་པའི་སྐབས་སུ་སྐུ་གསུང་ཐུགས་ཡོན་ཏན་བྲལ་སྨིན་གསང་བ་བསམ་གྱིས་མི་ཁྱབ་པའི་སེམས་ཅན་གྱི་ཁམས་ལ་ཡང་འཇུག་ཐུབ་ཀྱི་ཡོད་རེད། ཅེས་ལབ་པ་རེད། ཅིར་ཡང་སྣང་བ་སྟེ་འདི་ཡིན་དུས་ལེགས་པར་བརྟགས་ནས་ཟེར་བའི་སྐབས་ལ་ལེགས་པར་ག་རེ་བརྟག་དགོས་བ་རེད། སོ་སོར་རྟོགས་པའི་ཤེས་རབ་ཀྱིས་འདི་སྐབས་ལ་ལེགས་པར་བརྟག་ཡག་འདི་སོ་སོར་རྟོགས་པའི་ཤེས་རབ་ཀྱིས་དཔྱད་དགོས་བ་རེད་འདུག །སོ་སོར་རྟོགས་པའི་ཤེས་རབ་འདིས་ལེགས་པར་བརྟག་ཡོང་དུས་གནས་ལུགས་ཀྱི་གཞི་རྩ་ཆོད་ཐུབ་ཀྱི་རེད། གནས་ལུགས་ཀྱི་གཞི་རྩ་ཟེར་ན། གནས་ལུགས་ཀྱི་མཚང་རིག་ཐུབ་ཀྱི་རེད་གསུངས་པ་རེད། གཞིའི་རྩ་བ་ཆོད་ཐུབ་ཀྱི་རེད། འཁོར་འདས་ཀྱི་རྩ་བ་ག་རེ་ཡིན་པ་འདི་ཐག་ཆོད་ཐུབ་ཀྱི་རེད། ཅེས་གནས་ལུགས་ཀྱི་རྩ་བ་འདྲ་པོ་འདི་ག་བ་ཐུག་བཞག །འདི་ཐག་ཆོད་ཐུབ་ཀྱི་རེད་གསུངས་པ་རེད་འདུག །ཆོས་ཉིད་ཀྱི་རང་རྩལ་འདི་ཁོ་ཉེ་བར་སྣང་བའི་ཆོས་ཉིད་ཀྱི་དབྱིངས་འདི་བསམ་གྱིས་མི་ཁྱབ་པ་ཡིན་པ་ཡིན་དུས་འདིའང་ཐོས་བསམ་སྒོམ་གསུམ་གྱིས་རིམ་པས་སྦྱངས་ནས།

གནས་ལུགས་འདི་མངོན་དུ་མ་བྱས་ན་མི་འཇུག་པ་ཡིན་དུས། ལེགས་པར་ཡང་ནས་ཡང་དུ་བརྟག་ཟེར་བའི་སྐབས་སུ་སྤྱིར་བཏང་གི་བརྟག་དཔྱད་བཏང་སྟངས་ལ་གཉིས་ཡོད་རེད། ༡༠ དཔྱད་སྒོམ་དང་འཇོག་སྒོམ་གྱི་ཁྱད་པར། པཎྜི་ཏའི་དཔྱད་སྒོམ་དང་ཀུ་སུ་ལུ་ཡི་འཇོག་སྒོམ་ཞེས་བྱས་ནས་བརྟག་དཔྱད་བཏང་སྟངས་གཉིས་ཡོད་རེད། བརྟག་དཔྱད་བཏང་གིན་བཏང་གིན་བྱེད་ནས་རིགས་པས་བརྟག་དཔྱད་བཏང་ནས་ལུང་རིགས་ལ་བརྟེན་ནས་བརྟག་དཔྱད་བཏང་གིན་བཏང་གིན་དཔྱད་སྟངས་གཅིག །དེ་ལྟ་བུའི་བརྟག་དཔྱད་བཏང་བཞག་པ་འདི་མཉམ་བཞག་གི་སྟེང་ལ་ཚུར་བཞག་ནས་སྒོམ་པའི་ཐོག་ནས་སྒོམ་པ་མངོན་སུམ་གྱིས་སྐྱེ་བའི་ངོ་ལ་ཉམས་མྱོང་གི་སྟེང་ནས་བརྟག་དཔྱད་བཏང་སྟངས་གཉིས་ཡོད་པ་རེད། ངེས་ཤེས་སྐྱེས་ཡག་ལ་ཕྱི་མ་འདི་ངེས་པར་དུ་འགྲོ་དགོས་ཀྱི་ཡོད་རེད། དེའི་རྒྱུའི་རྩ་བ་འདི་ལུང་རིགས་ཀྱི་དཔྱད་པ་སྔོན་དུ་འགྲོ་དགོས་བ་རེད། འདི་འདྲ་བརྟགས་ནས་གཞི་རྩ་འདི་ཆོད་པར་ཤོག །གསུངས་པ་རེད་བཞག །ཆོས་ཐམས་ཅད་སྣང་བ་སེམས་སུ་གྲུབ། འདིའི་མཇུག་ལ་སེམས་རང་བཞིན་མེད་པའི་སྟོང་པ་ཉིད་ལ་བསྒྲུབ་ཀྱི་རེད། སྟོང་པ་ཉིད་ལ་གཏན་ལ་ཕབས་ཟིན་ནས་སྟོང་དང་རྟེན་འབྲེལ་ཟེར་ཡག་འདི་ཟུང་འཇུག་ཡིན་པ་ཞིག་གྲུབ་ནས་གང་ལྟར་སྟོང་པ་ཉིད་ཟེར་ཡག་འདི་དང༌། རྟེན་ཅིང་འབྲེལ་བར་འབྱུང་བ་ཟེར་ཡག་གི་ཆོས་གཉིས་པོ་འདི་ཕན་ཚུན་གཅིག་གི་གྲོགས་ལ་ཡོང་གི་ཡོད་པའི་རྒྱུ་མཚན་འདི་མར་གསལ་བཤད་བྱེད་ནས་སྟོང་དང་རྟེན་འབྲེལ་གཉིས་པོ་འདི་ལ་འགལ་བ་མེད་པ། སྟོང་དང་རྟེན་འབྱུང་ཟུང་འཇུག་ཡིན་པ་བཤད་པ་རེད། ཡང་འདི་ལ་ཡང་གསལ་ཆ་ཕྱེ་བ་རེད། དང་པོ་སྣང་བ་སེམས་སུ་སྒྲུབ་པ་ཟེར་ཡག་འདི། ཆོས་རྣམས་ཐམས་ཅད་སེམས་ཀྱི་རྣམ་འཕྲུལ་ཏེ། །ཟེར་ཡག་ཚིག་འདི་ཆོས་རྣམས་ཐམས་ཅད་སེམས་ཀྱི་རྣམ་འཕྲུལ་ཏེ་ཟེར་ཡག་གི་ཚིག་འདི་མར་ཡང་འགྲེལ་བཤད་ཡོང་གི་ཡོད་རེད། འདིའི་འགྲེལ་བཤད་འདི་དང་པོ་སྣང་བ་ཐམས་ཅད་སེམས་སུ་སྒྲུབ་སྟངས་འདི་ག་འདྲ་བྱེད་ནས་བསྒྲུབ་ཀྱི་ཡོད་རེད།

སྣང་བ་ཐམས་ཅད་སེམས་ཡིན་པ་དང་སྣང་བ་སེམས་སུ་ཐག་བཅད་ཡག་ལ་ཆོས་ཉིད་ཀྱི་རང་རྩལ་འདི་ཉེ་བར་སྣང་བའི་ཡུལ་དང་ཡུལ་ཅན་གྱི་འཁྲུལ་ཚུལ་འདི་ངོ་མ་ཤེས་ན། འཁྲུལ་པ་སྤང་འདོད་ཀྱི་བློ་སྐྱེ་གི་མ་རེད། ཅེས་འདི་འཁྲུལ་པ་སྤང་འདོད་ཀྱི་བློ་མ་སྐྱེས་ན། འདི་ལ་བསྟེན་པའི་ཐར་པ་ཐོབ་འདོད་ཀྱི་བློ་སྐྱེ་གི་མ་རེད། ངེས་འབྱུང་གི་བསམ་པ་སྐྱེས་ཡག་ཡོད་མ་རེད། འདི་འདྲ་ཡིན་དུས་དང་པོ་འཁྲུལ་པ་འདི་ངོ་ཤེས་དགོས་པ་རེད། འཁྲུལ་པ་ལ་ཡང་མང་པོ་ཡོད་རེད། མང་པོ་ཡོད་པའི་ནང་ནས་དང་པོ་ཡུལ་དང་ཡུལ་ཅན་གྱི་འཁྲུལ་ཚུལ་འདི་ཐམས་ཅད་ཀྱི་རྩ་བ་འདྲ་པོ་འདི་བཤད་ཀྱི་ཡོད་རེད། བྱེ་བྲག་སྨྲ་བ་ནས་བཟུང་སྟེ་གསང་སྔགས་བླ་མེད་ཀྱི་བར་ལ་འཁྲུལ་ཚུལ་ཐམས་ཅད་ཀྱི་རྩ་བ་འདི་ག་བ་གཏན་ལ་ཕབ་ཀྱི་ཡོད་རེད་ཟེར་ན། ཡུལ་དང་ཡུལ་ཅན་གཉིས་ཀྱི་ཐོག་ནས་བཞག་གི་ཡོད་རེད། ཡུལ་ཡུལ་ཅན་གྱི་འཁྲུལ་ཚུལ་ངོས་འཛིན་བྱེད་ཀྱི་ཡོད་རེད། འཁོར་བའི་ཆོས་དང་མྱང་འདས་ཀྱི་ཆོས་གཉིས་ཡོང་གི་ཡོད་རེད། སྤྱིར་བཏང་ཆོས་ལ་རགས་པ་འཁོར་བའི་ཆོས་དང༌། ཕྲ་བ་རྣམ་བྱང་གི་ཆོས་ཞེས་བྱས་ནས་ཆོས་ལ་གཉིས་ཡོད་རེད། རགས་པ་འཁོར་བའི་ཆོས་འདི་སེམས་སྣང་ཡིན་པ་གཏན་ལ་ཕབ་མ་ཐུབ་ན། ཕྲ་བ་རྣམ་བྱང་གི་ཆོས་སེམས་སྣང་ཡིན་པ་གཏན་ལ་ཕབ་ཐུབ་ཀྱི་མ་རེད། རགས་པ་འཁོར་བའི་ཆོས་འདི་ག་ནས་འབྱུང་བ་རེད་ཟེར་ན། སེམས་ལ་དག་པའི་སེམས་དང་མ་དག་པའི་སེམས་ཞེས་དབྱེ་བ་གཉིས་ཕྱེ་བ་རེད། རགས་པ་འཁོར་བའི་ཆོས་འདི་མ་དག་པའི་སེམས་ཀྱི་སྣང་བ་ལ་བརྟེན་ནས་ཡོང་གི་ཡོད་པ་དང༌། ཕྲ་བ་རྣམ་བྱང་གི་ཆོས་འདི་དག་པའི་སེམས་ལ་བརྟེན་ནས་འབྱུང་བ་ཡིན་པ་འདི་བཤད་ཀྱི་ཡོད་རེད། ཀུན་གཞི་ཀུན་གྱི་གཞི་ཡིན་འདི། ། མྱ་ངན་འདས་པའི་གཞི་མའང་ཡིན། ། ཞེས་བཤད་པའི་སྐབས་ལ་ཡང་ཀུན་གཞི་ལ་དག་པའི་ཀུན་གཞི་དང་མ་དག་པའི་ཀུན་གཞི་གཉིས་ཕྱེ་བའི་ལུགས་སྲོལ་བྱེད་ནས་སྐད་ཆ་བཤད་ཡོང་དུས།

མ་དག་པའི་ཀུན་གཞི་ལ་བརྟེན་ནས་རགས་པ་འཁོར་བའི་ཆོས་སྣང་ཡག་དང༌། དག་པའི་ཀུན་གཞི་ལ་བརྟེན་ནས་ཕྲ་བ་རྣམ་བྱང་གི་ཆོས་མཐོང་ཚུལ་ཞིག་གི་རིམ་པ་གཉིས་བཤད་དགོས་ཡག་འདི་འདྲ་བྱས་ཡོང་གི་ཡོད་རེད། འདི་ཡིན་དུས་དང་པོ་རགས་པ་འཁོར་བའི་ཆོས་འདི་སེམས་སྣང་དུ་གཏན་ལ་ཕབ་ཐུབ་ན། སེམས་སྣང་ཕྲ་བ་རྣམ་བྱང་གི་ཆོས་འདི་ཡང་སེམས་ཀྱི་རྩལ་སྣང་ཡིན་པ་འདི་ཤུགས་ལ་རྟོགས་ཐུབ་ཀྱི་རེད། ཅེས་འདི་ཡིན་དུས་གལ་ཆེ་ཤོས་འདི་དང་པོ་རགས་པ་འཁོར་བའི་ཆོས་འདི་གྲུབ། དངོས་བསྟན་དང་ཤུགས་བསྟན་གཉིས་འདྲ་པོ་ཞིག་བྱེད་ནས་དངོས་བསྟན་གྱི་ཐོག་ལ་རགས་པ་འཁོར་བའི་ཆོས་འདི་སེམས་སྣང་དུ་གཏན་ལ་ཕབས། དེ་ནས་ཤུགས་ལ་ཕྲ་བ་རྣམ་བྱང་གི་ཆོས་འདི་ཡང་སེམས་ཀྱི་རྩལ་ཡིན་པ་འདི་ཁོ་རང་བཞིན་གྱིས་གོ་ཐུབ་ཀྱི་རེད། ཅེས་དངོས་ཤུགས་ཀྱི་གོ་བ་འདྲ་པོ་གཉིས་ཡོང་གི་ཡོད་པ་ཡིན་དུས་དང་པོ་དངོས་ལ་རགས་པ་འཁོར་བའི་ཆོས་འདི་ཡུལ་དང་ཡུལ་ཅན་གྱི་འཁྲུལ་ཚུལ་ལ་བརྟེན་ནས་འདི་སེམས་སྣང་གཏན་ལ་ཕབ་ཡག་འདི་རེད་བཞག ། ཐ སྣང་བ་ཐམས་ཅད་སེམས་སུ་ཐག་གཅོད་པ། ཡོད་མ་མྱོང་བའི་རང་སྣང་ཡུལ་དུ་འཁྲུལ། ། མ་རིག་དབང་གིས་རང་རིག་བདག་ཏུ་འཁྲུལ། ། གཉིས་འཛིན་དབང་གིས་སྲིད་པའི་ཀློང་དུ་འཁྱམས། ། མ་རིག་འཁྲུལ་པའི་རྩད་དར་ཆོད་པར་ཤོག ། ༡ རང་སྣང་ལ་ཡུལ་དུ་འཁྲུལ་པར་བསྟན་པ། ཡོད་མ་མྱོང་བའི་ཞེས་ལབ་པ་རེད། ཡོད་མ་མྱོང་ཟེར་ཡག་འདི་སྤྱིར་བཏང་ག་རེ་ཡོད་མ་མྱོང་བ་རེད་ཟེར་ན། འཁོར་བའི་ཆོས་ཐམས་ཅད་འདི་སོ་སོ་སྐྱེ་བོས་དབང་ཤེས་ཀྱི་ཡུལ་དུ་མཐོང་ཡག་གི་རྒྱུ་ཚོགས་དྲུག་གི་ཤེས་པ་སོ་སོ་སྐྱེ་བོའི་གཙོ་བོ་འདི་ཚད་མ་འདྲ་པོ་ག་བ་བཞག་ཡོད་རེད་ཟེར་ན། ཚོགས་དྲུག་གི་ཤེས་པ་ལ་བཞག་གི་ཡོད་རེད། ཀུན་རྫོབ་བདེན་པ་གཙོ་བོ་བཤད་པའི་སྐབས་སུ། ཀུན་རྫོབ་བདེན་པ་གཙོ་བོ་བཤད་ཡོང་དུས་ཚོགས་དྲུག་གི་ཤེས་པ་འདི་བཞག་གི་ཡོད་པ་ཡིན་དུས་ཚོགས་དྲུག་གི་ཤེས་པའི་ཡུལ་དུ་གྱུར་པའི་ཡུལ་དྲུག་པོ་འདི་ཁོ་རང་གཤིས་ལ་ཡོད་བསྡད་ཡག་གི་ཆོས་ཤིག་རེད་པས།

ཁོ་དོན་དམ་པའི་ངོ་བོ་ལ་བདེན་པར་གྲུབ་བསྡད་པའི་ཆོས་ཤིག་རེད་པས། འཕགས་པ་རྣམས་ཀྱི་མཉམ་བཞག་ལ་རབ་ཏུ་མི་གནས་པའི་ངོ་བོ་ལ། གལ་ཏེ་སོ་སོ་སྐྱེ་བོའི་མཐོང་ཚུལ་ཚད་མ་འདི་འཕགས་པའི་ཡེ་ཤེས་ཀྱི་གཟིགས་ཡུལ་དུ་གྱུར་པའི་འཕགས་པའི་ཡེ་ཤེས་ཀྱི་གཟིགས་ཡུལ་ལ་ཡང་འདི་ལྟ་བུ་ཚད་མ་ཡོད་རེད་པས་ཞེས་བཤད་ཡོང་དུས། ཡོད་མ་མྱོང་བ་རེད་ཅེས་ལབ་ཡོང་དུས་དོན་དམ་དབང་བཙན་པོ་བྱེད་ནས་བཤད་ཀྱི་ཡོད་པ་རེད་འདུག །ཀུན་རྫོབ་དབང་བཙན་པོ་བྱེད་ནས་བཤད་ཀྱི་ཡོད་མ་རེད། དོན་དམ་དུ་དབང་བཙན་པོ་བཤད་ཡོད་རེད། འདི་འདྲ་ཡིན་དུས་ཀུན་རྫོབ་བདེན་པ་དང་དོན་དམ་པའི་བདེན་པ་གཉིས་བཤད་ཡོང་བའི་ནང་ནས་གཙོ་ཆེ་ཤོས་འདི་སྐབས་ལ་དོན་དམ་པའི་བདེན་པ་འདི་གཙོ་བོ་དབང་བཙན་པོ་བྱེད་ནས་བཤད་ཡོང་དུས་དབུ་མ་པས་ཤིན་ཏུ་དཔྱད་པའི་གནས་སྐབས་ལ། རིགས་པས་ཤིན་ཏུ་དཔྱད་པའམ་མཉམ་བཞག་གིས་རབ་ཏུ་དཔྱད་པའི་ངོ་ལ་ཆོས་རབ་རྣམ་འབྱེད་ཀྱི་ཤེས་རབ་འདིའི་ངོ་ལ་སྐྱེས་ཡོང་དུས། ད་ལྟ་རགས་པ་འཁོར་བའི་ཆོས་དབང་ཤེས་དྲུག་གི་ཡུལ་དུ་གྱུར་པའི་ཚོགས་དྲུག་གི་ཤེས་པའི་ཡུལ་དུ་གྱུར་པའི་ཡུལ་དྲུག་གི་སྣང་བ་འདི་ཐམས་ཅད་འདི་ཡོད་རེད་པས། ད་ལྟའི་སྣང་བ་ལྟར་རང་བཞིན་གྱིས་ཡོད་པ་རེད་པས་ཟེར་ན། འོ་འདི་ཡོད་མ་རེད་ཅེས་ལབ་པ་རེད། མ་མྱོང་ཟེར་ཡག་རྒྱུ་མཚན་འདི་ཁོ་ཡེ་གདོད་མ་ནས་ཡོད་མ་མྱོང་བ་རེད་མ་གཏོགས་མཉམ་བཞག་གིས་དཔྱད་པ་བཏང༌། མཉམ་བཞག་པའི་ངོ་ལ་དང་པོ་ཡོད། མཉམ་བཞག་སྒོམ་ཡོང་དུས་མཉམ་བཞག་གིས་མེད་པ་བཟོ་བཞག་པ་འདི་འདྲ་ཡང་མ་རེད། དབུ་མ་པས་རིགས་པས་མ་དཔྱད་པའི་སྐབས་ལ་སོ་སོ་སྐྱེ་བོའི་མཐོང་ཚུལ་དབང་བཙན་པོ་བྱེད་ནས་བཤད་ཡོང་དུས་འཇུག་ཤེས་དྲུག་གི་ཡུལ་དུ་གྱུར་པའི་ཆོས་འདི་བདེན་པ་ཡོད། ཡིན་ན་ཡང་རིགས་པས་དཔྱད་ཡོང་དུས་ཆོས་ཉིད་རིགས་པས་ཤིན་ཏུ་དཔྱད་ཡོང་དུས་འདིའི་ངོ་ལ་ཐོ་བས་བུམ་པ་བཤིག་པ་ནང་བཞིན་གྱིས་རིགས་པས་དཔྱད་ངོ་ལ་ཆོས་ཐམས་ཅད་རང་བཞིན་གྱིས་མ་གྲུབ་པའམ་རིགས་པས་དཔྱད་ངོ་ལ་མ་གྲུབ་པའི་ཆོས་ཐམས་ཅད་དང་པོ་གྲུབ།

དེ་ནས་རིགས་པས་དཔྱད་ངོ་ལ་མ་གྲུབ་སོང་བ་འདྲ་པོ་རེད་པས་ཟེར་ན། འདི་འདྲ་ཡང་མ་རེད། གཤིས་ཁོ་རང་གི་ངོ་ལ་རིགས་པས་དཔྱད་ན་ཡང་འདྲ། མ་དཔྱད་ན་ཡང་འདྲ། འཕགས་པའི་མཉམ་བཞག་གིས་གཟིགས་ན་ཡང་འདྲ་མ་གཟིགས་ན་ཡང་འདྲ། གང་ལྟར་ཆོས་ཉིད་ཁོ་རང་གི་གནས་ཚུལ་དབང་བཙན་པོ་བྱེད་ནས་བཤད་ཡོང་དུས་ད་ལྟའི་མཐོང་ཚུལ་འདི་ག་རེ་ཟེར་ན། འཁྲུལ་པས་བཏགས་པའི་ཆོས་ཤིག་རེད་མ་གཏོགས་དོན་དམ་པ་ལ་ད་ལྟ་མཐོང་ཚུལ་འདི་འདྲ་པོ་ཡོད་མ་རེད། ཡེ་གདོད་མ་ནས་ཡོད་མ་མྱོང་བའི་རྒྱུ་མཚན་ཡིན་པ་ཡིན་དུས་ཡོད་མ་མྱོང་ཞེས་ལབ་པ་རེད། མྱོང་ཟེར་ཡག་འདི་དང་པོ་ཡོད། ཕྱིས་སུ་གཉེན་པོ་ལ་བརྟེན་ནས་མེད་པ་ཕྱིན་པ་ཡིན་ན། འོ་འདི་འདྲའི་ཡོད་མ་མྱོང་བ་ཞེས་ཐ་སྙད་སྦྱར་གྱི་མ་རེད། འདི་འདྲ་ཞིག་ཡིན་པ་ཡིན་ན་ཆོས་ཉིད་དབང་བཙན་པོ་བྱེད་ནས་བཤད་ཐུབ་ཀྱི་མ་རེད། བློ་ཀུན་རྫོབ་ལ་ཡང་མངོན་སུམ་དུ་བསྙོན་པ་རེད། ཀུན་རྫོབ་ལ་སྐུར་པ་བཏབ་ན། དོན་དམ་པ་ལ་སྐུར་པ་རང་བཞིན་གྱིས་བཏབ་ཀྱི་རེད། དབུ་མ་འཇུག་པའི་ནང་ལ། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །

ཕྱི་རོལ་འགྱུར་ལ་ཞི་བའི་ཐབས་མེད་དོ། ། དེ་དག་ཀུན་རྫོབ་དེ་ཉིད་བདེན་ལས་ཉམས། ། དེ་ལས་ཉམས་པས་ཐར་པ་སྒྲུབ་ཡོད་མིན། ། ཞེས་ཀུན་རྫོབ་བདེན་པ་ལས་ཉམས་པའི་གང་ཟག་དེ་ལ་དོན་དམ་པའི་བདེན་པ་རྟོགས་པའི་གོ་སྐབས་ཡོད་མ་རེད། ཅེས་དོན་དམ་པའི་བདེན་པ་རྟོགས་པའི་གོ་སྐབས་མེད་པ་ཡིན་ན། བདེན་པ་གཉིས་ལས་ཉམས་པ་རེད། བདེན་པ་གཉིས་ལས་ཉམས་པའི་གང་ཟག་ལ་འཕགས་པ་ཀླུ་སྒྲུབ་ཀྱིས་གསུངས་པའི་ཐར་པ་འདི་ཐོབ་ཀྱི་མ་རེད། གསུངས་པ་རེད། འདི་འདྲ་ཡིན་དུས་ཐར་པ་མཚན་ཉིད་པ་ཐོབ་ཡག་ལ་དབུ་མ་རིན་ཆེན་ཕྲེང་བའི་ནང་ལ། ཐར་པ་མཚན་ཉིད་པ་ཐོབ་པ་ལ་ཡུལ་ཅན་ག་རེ་དགོས་ཀྱི་རེད་ཟེར་ན། ཡུལ་ཡུལ་ཅན་འཁྲུལ་མ་མྱོང་བའི་ཤེས་པ་ཞིག་གཏན་ལ་ཕབ་ཐུབ་དགོས་ཀྱི་རེད། ཅེས་བྱས་ནས་རིན་ཆེན་ཕྲེང་བའི་དགོངས་པ་གཙོ་བོ་བཤད་ཀྱི་ཡོད་རེད། འདི་འདྲ་ཡིན་དུས་ཐར་པ་མཚན་ཉིད་པ་ཐོབ་ཡག་ཅིག་དགོས་ཀྱི་ཡོད་ན། ཡུལ་ཅན་སྟོང་ཉིད་རྟོགས་པའི་ལྟ་བ་འདི་ཕྱིན་ཅི་མ་ལོག་པ་ཞིག་དགོས་ཀྱི་ཡོད་པ་ཡིན་དུས། ཡུལ་ཅན་སྟོང་ཉིད་རྟོགས་པའི་ལྟ་བ་དེ་ལྟ་བུ་འདི་ཡང་རྟོགས་པར་བྱེད་པ་ལ་དང་པོ་ངེས་ཤེས་ཚད་མ་དགོས་ཀྱི་ཡོད་རེད། འདི་འདྲའི་ངེས་ཤེས་ཚད་མ་འདི་ཡང་གང་འདྲ་ཞིག་ཡོང་དགོས་ཀྱི་ཡོད་རེད་ཟེར་ན། དེ་ནས་དངོས་གནས་དྲང་གནས་ཀྱི་མཉམ་བཞག་རྣམ་པར་མི་རྟོག་པའི་ཡེ་ཤེས་འདིའི་གཟིགས་ངོ་ལ་ཆོས་ཐམས་ཅད་རང་བཞིན་གྱིས་ཡོད་མ་མྱོང་བའི་ལྟ་བ་འདི་ལྟ་བ་མཐར་ཐུག་ཡིན་པ་རེད། ལྟ་བ་ཡང་དག་པ་འདི་ཡིན་པ་རེད། དབུ་མའི་ལྟ་བ་ཡང་འདི་ཡིན་པ་རེད། ལྟ་བ་ཕྱིན་ཅི་མ་ལོག་པ་ཡང་འདི་ཡིན་པ་རེད། མདོ་སྔགས་གཉིས་ཀའི་ལྟ་བ་ཡང་འདི་ཡིན་པ་རེད། སྔགས་ཀྱི་སྐབས་སུ་ཡང་ལྟ་བ་དེ་ལྟ་བུ་འདི་གཏན་ལ་ཕབ་པའི་ཐོག་ནས་སྔགས་ཀྱི་ཕྱིན་ཅི་མ་ལོག་པའི་ས་ལམ་དང༌། ཉམས་ལེན་ཆོས་འདི་དེའི་སྟེང་ལ་བཞག་གི་ཡོད་རེད་མ་གཏོགས་ཕྱིན་ཅི་མ་ལོག་པའི་ལྟ་བ་དེ་ལྟ་བུ་ཞིག་སྔོན་དུ་མ་སོང་ན།

སྔགས་ཀྱི་ལྟ་བ་གཏན་ལ་ཕབ་ཐུབ་ཡག་མེད་པ་རེད། འདི་འདྲ་ཡིན་དུས་ཡོད་མ་མྱོང་བ་ཞེས་པ་འདི་ཡིན་པ་རེད་འདུག ། ཡོད་མ་མྱོང་ན་འོ་ན་རང་སྣང་ཡུལ་དུ་ག་འདྲ་བྱས་ནས་འཁྲུལ་པ་རེད་ཅེས་ཟེར་ན་གསུངས་པ་རེད། ཡོད་མ་མྱོང་བའི་རང་སྣང་ཡུལ་དུ་འཁྲུལ། །ཟེར་ཡག་འདི་རང་སྣང་བཤད་པའི་སྐབས་སུ་སེམས་ཀྱི་འོད་གསལ་སེམས་ཀྱི་གནས་ལུགས་འདི་ཁོ་ཡེ་གདོད་མ་ནས་གསལ་སྟོང་ཟུང་འཇུག་གི་ཡོན་ཏན་ལས་མ་འདས་པ་ཡིན་པ་རེད། གསལ་སྟོང་ཟུང་འཇུག་གི་ངོ་བོ་རེད། གསལ་སྟོང་ཟུང་འཇུག་དང་གཉིས་སུ་མེད་པའི་ཚུལ་གྱིས་ཡོད་པ་རེད། གསལ་སྟོང་ཟུང་འཇུག་དང་གཉིས་སུ་མེད་པའི་ཚུལ་གྱིས་ཡོད་ན་ཡང༌། འོད་གསལ་སེམས་ཀྱི་རྡོ་རྗེ་དེ་ཉིད་རང་གི་ངོ་བོ་རང་རྩལ་གྱིས་མ་རིག་ནས་རང་གི་ངོ་བོ་འདི་རང་རྩལ་གྱིས་མ་རིག་པ་རེད་མ་གཏོགས་འཁྲུལ་བཅུག་མཁན་འདྲ་པོ་འདི་འདྲ་མེད་པ་རེད། ག་རེ་རེད་ཟེར་ན། འཁོར་འདས་ཟེར་མཁན་འདི་སེམས་ཀྱི་ཆོ་འཕྲུལ་ཡིན་པ་རེད། འཁོར་འདས་འདི་དག་སེམས་ཀྱི་ཆོ་འཕྲུལ་ཡིན་པ་ཡིན་དུས། སེམས་ཀྱི་ཆོ་འཕྲུལ་ཡིན་པ་ལ་ཡིན་པར་ངོ་མ་ཤེས་ནས་དེ་ལྟ་བུའི་དངོས་གནས་དྲང་གནས་ཕ་རོལ་ལ་ཡུལ་དང་ཡུལ་ཅན་ཐ་དད་པའི་ཚུལ་གྱིས་གྲུབ་འདུག་བསམས་བྱས་ནས། རང་སྣང་གི་ཡུལ་འདི་རང་སྣང་གི་རྩལ་ཡིན་པ་ཆོས་ཉིད་ཀྱི་རང་རྩལ་ཡིན་པ་ངོ་མ་ཤེས་ནས་ཡུལ་དུ་འཁྲུལ་སོང་བ་རེད་གསུངས་པ་རེད། རང་སྣང་ཡིན་པ་ངོ་ཤེས་ན། དེ་ནས་གྲོལ་བ་རེད། རང་སྣང་ཡིན་པ་ངོ་མ་ཤེས་ཡོང་དུས་འཁྲུལ་པའི་འགོ་བཙུགས་པ་རེད། གཟུང་འཛིན་རྟོག་པ་འདིའི་སྐབས་ལ་དང་པོ་འགོ་བཙུགས་པ་ཡིན་ཞེས་བཤད་པ་རེད། འདི་འདྲ་ཡིན་དུས་འདི་ཡང་འདུ་བྱེད་ཡིད་ཀྱི་གཡོ་བ་ལ་བརྟེན་ནས་རྒྱུ་རྐྱེན་ལྟ་བུ་སྣང་ཡོང་དུས་ཕན་ཚུན་རྒྱུ་རྐྱེན་ལས་དང་ཉོན་མོངས་པ་ལ་བརྟེན་ནས་ལས་ཉོན་ལ་བརྟེན་ནས་རྒྱུ་རྐྱེན་རྟེན་འབྲེལ་གྱི་སྣང་བ་འདི་ཤར་ཡོང་དུས་ཀུན་གཞིའི་སྟེང་ལ་བག་ཆགས་རྣམ་པ་སྣ་ཚོགས་པ་བསགས་ནས་འཁྲུལ་ཚུལ་གྱི་རྩ་བ་འདི་དང་པོ་ཀུན་གཞི་ཞེས་ཁས་ལེན་དགོས་ཀྱི་ཡོད་རེད།

ཀུན་གཞིའི་སྟེང་ལ་དེ་མ་ཐག་པའི་ཡིད་དང༌། ཉོན་མོངས་པའི་ཡིད་ཟེར་མཁན་གཉིས་འབྱུང་ནས་ཡུལ་དུ་འཁྲུལ་ཚུལ་འདི་ཡང་ཡུལ་དུ་འཁྲུལ་ཟེར་ཡག་འདི་གཉིས་ཡོང་གི་ཡོད་རེད། དེ་མ་ཐག་རྐྱེན་ཟེར་ཡག་གི་དེ་མ་ཐག་པའི་ཡིད་འདིས་ག་རེ་ཡོང་གི་རེད། དེ་མ་ཐག་པའི་ཡིད་འདིས་རྣམ་ཤེས་འདི་སྐྱེ་བཅུག་ནས་རྣམ་ཤེས་འདི་སྐྱེས་ནས་ཡུལ་ལ་མཚམས་སྦྱོར་བྱེད་ཀྱི་ཡོད་རེད། འདིའི་ནུས་པ་འདི་ཀུན་གཞིའི་སྟེང་ལ་བདག་པོ་རྒྱབ་བཅུག་གི་ཡོད་རེད། དེ་མ་ཐག་པའི་ཡིད་འདིས་ལྡང་འཇུག་བྱེད་ནས་ལྡང་འཇུག་འདིའི་སྟེང་ལ་འོ་ཁོ་ལྡང་འཇུག་ལ་བརྟེན་ནས་སྐྱེ་འགག་རྣམ་ཤེས་ཡུལ་ལས་སྐྱེ་འགག་བྱེད་པའི་སྐབས་ལ་དེའི་ས་བོན་འདི་ཀུན་གཞིའི་སྟེང་ལ་བདག་པོ་རྒྱབ་བཅུག་གི་ཡོད་རེད། ཉོན་མོངས་པའི་ཡིད་ཟེར་ཡག་འདིས་ཀུན་གཞི་འདི་ཉོན་མོངས་པ་ཅན་དུ་བྱེད་པ་རེད། སྤྱིར་བཏང་ཀུན་གཞི་ཟེར་ཡག་འདི་ངོ་བོ་ལུང་མ་བསྟན་པ་རེད། འཇུག་ཤེས་དྲུག་པོ་གང་གི་ཕྱོགས་སུ་ཡང་མ་ལྷུང་བ་ཞིག་དགོས་ཀྱི་ཡོད་རེད། ཡིན་ན་ཡང་ཉོན་ཡིད་ཀྱིས་ཀུན་གཞི་ལ་ངའོ་བསམ་པའི་ངར་འཛིན་གྱི་རྟོག་པ་འདི་ཀུན་གཞི་ལ་འཛིན་ཡོང་དུས་ཀུན་གཞི་ལ་ངའོ་སྙམ་དུ་འཛིན་ཡོང་དུས་དེ་མ་ཐག་པའི་ཡིད་འདིས་ཀུན་གཞིའི་སྟེང་ན་རྣམ་པར་ཤེས་པ་ཚོགས་དྲུག་འདི་སྐྱེ་བཅུག །རྣམ་པར་ཤེས་པ་ཚོགས་དྲུག་འདི་ཡུལ་ལ་སྐྱེས་ནས་དེ་ལྟ་བུའི་ཀུན་གཞི་རྣམ་པར་ཤེས་པ་ཚོགས་དྲུག་པོ་འདི་སྐྱེས་ནས་དེའི་ཉོན་མོངས་པ་ཅན་དུ་བྱེད་བཅུག་མཁན་འདི་ཉོན་མོངས་པའི་ཡིད་འདི་སླེབས་པ་རེད། རྣམ་ཤེས་ཚོགས་བརྒྱད་ཁས་ལེན་པ་དང་མ་ལེན་པ་རྣམ་གཞག་མང་པོ་ཡོང་གི་ཡོད་རེད། རྣམ་ཤེས་ཚོགས་བརྒྱད་ཁས་ལེན་པའི་དབང་དུ་བྱས་ནས་བཤད་ཡོང་དུས་དེའང་ཉོན་མོངས་པའི་ཡིད་དང༌། ཀུན་གཞི་རྣམ་ཤེས་ཞེས་གཉིས་བཤད་ཡོང་དུས་ཡིད་ལ་སྤྱིར་བཏང་ནས་གཉིས་བཤད་པ་རེད། དེ་མ་ཐག་པའི་ཡིད་དང་ཉོན་མོངས་པའི་ཡིད་ཅེས་བཤད་ཡོང་དུས་ཀུན་གཞིའི་སྟེང་ན་རྣམ་ཤེས་ཚོགས་དྲུག་འདི་སྐྱེ་བཅུག་མཁན་འདི་སུ་རེད་ཟེར་ན།

དེ་མ་ཐག་པའི་ཡིད་རེད། རྣམ་ཤེས་ཚོགས་དྲུག་པོ་འདི་ཉོན་མོངས་པ་ཅན་དུ་བྱེད་མཁན་འདི་སུ་རེད་ཟེར་ན། ཉོན་མོངས་པའི་ཡིད་རེད་ཅེས་བཤད་ཡོང་བ་རེད། འོ་འདི་འདྲ་ཡིན་དུས་འདི་འདྲ་སྐྱེས་ཡོང་དུས་རང་སྣང་ཡུལ་དུ་འཁྲུལ་ཟེར་ཡག་འདི་ཡིན་དུས་བཅོམ་ལྡན་འདས་ཀྱིས་དང་པོ་ཀུན་གཞི་མ་གསུངས་པའི་རྒྱུ་མཚན་འདི་ཡིན་པ་རེད། དེ་ཡང༌། ལེན་པའི་རྣམ་པར་ཤེས་པ་ཟབ་ཅིང་ཕྲ། ། ས་བོན་ཐམས་ཅད་ཆུ་བོའི་རྒྱུན་བཞིན་འབབ། ། བདག་ཏུ་རྟོག་པར་གྱུར་ན་མི་རུང་ཞིང༌། ། དེ་ནི་བྱིས་པ་རྣམས་ལ་ངས་མ་བསྟན། ། ཟེར་ཡག་འདི་གང་ལྟར་འཕགས་པའི་ལམ་མ་རྟོགས་ཀྱི་བར་ལ་འཕགས་ས་མ་ཐོབ་པའི་བར་ལ་ཀུན་གཞི་ལ་ཉོན་མོངས་པའི་ཡིད་འདིས་ཀུན་གཞི་ལ་ཉོན་མོངས་པ་ཅན་དུ་འཛིན་པ་རེད། ཉོན་མོངས་པ་ཅན་དུ་བྱེད་པ་ཡིན་པ་རེད། བདག་ཏུ་ཞེན་པ་ཡིན་པ་རེད། འདི་འདྲ་ཡིན་དུས་བདག་འཛིན་སྐྱེ་བཅུག་ཡག་གི་རྒྱུ་མཚན་འདི་འདྲ་བྱེད་ནས་འབྱུང་བ་རེད་གསུངས་པ་རེད། འདི་ཡིན་དུས་རང་སྣང་ཡུལ་དུ་འཁྲུལ་ཞེས་འཁྲུལ་སྟངས་འདྲ་པོ་འདི་འདྲ་ཡོང་གི་ཡོད་རེད། དེ་ཡང་ག་འདྲ་རེད་ཅེས་ཟེར་ན། སེམས་ཉིད་རང་གིས་རང་ལ་ཡུལ་དུ་གཟུང༌། སེམས་ཉིད་འདི་རང་རྩལ་ཡིན་པ་རེད། སེམས་ཉིད་རང་རྩལ་ཡིན་དུས་སེམས་ཉིད་རང་གིས་རང་ལ་ཡུལ་དུ་བཟུང་ཡོང་དུས་འཁྲུལ་སོང་བ་རེད། འཁྲུལ་ཡག་འདི་སེམས་ཉིད་རང་གིས་རང་ལ་ཡུལ་དུ་བཟུང་ནས་འཁྲུལ་བ་རེད། སེམས་ཉིད་རང་གིས་རང་ལ་ཡུལ་དུ་མ་བཟུང་ན། འོ་འདི་ཆོས་ཉིད་ཀྱི་རང་རྩལ་རེད་ཅེས་བྱེད་ནས་རྒྱ་མཚོ་འདི་རྦ་རླབས་འདི་རྒྱ་མཚོའི་ཆོ་འཕྲུལ་ཡིན་པ་ཤེས་ཐུབ་ན། འདི་དང་འདྲ་བ་རྦ་རླབས་རྒྱ་མཚོའི་ཆོ་འཕྲུལ་ཡིན་པ་ཤེས་པ་ལྟར་དུ་སེམས་ཉིད་ཀྱི་རང་རྩལ་ཡིན། སེམས་ཉིད་ཀྱི་རང་རྩལ་ཡིན་པ་འཁོར་འདས་འདི་སེམས་ཀྱི་ཆོ་འཕྲུལ་ཡིན་པའང་ངོ་ཤེས་ཐུབ་ན། གྲོལ་བ་ཡིན་པ་རེད། འདི་ངོ་མ་ཤེས་ཡོང་དུས་འོ་གཟུང་ཡུལ་དུ་འཁྲུལ་པ་རེད། གཟུང་བའི་ཡུལ་དུ་འཁྲུལ་ཟེར་ཡག་འདི་ཡུལ་དུ་འཁྲུལ་ཟེར་ཡག་འདི་གཟུང་བའི་ཡུལ་དྲུག་ལ་འཁྲུལ་པ་ཡིན་པ་རེད།

༢ རང་རིག་ལ་བདག་ཏུ་འཁྲུལ་པར་བསྟན་པ། མ་རིག་དབང་གིས་རང་རིག་བདག་ཏུ་འཁྲུལ། །མ་རིག་པའི་དབང་གིས་རང་རིག་གཞི་མེད་རྩ་བྲལ་ཡིན་པ་མ་རྟོགས་ནས་ཡུལ་བཟུང་མཁན་འདི་ལ་བདག་ལྟ་ཞུགས་ཡོང་བ་རེད་འདུག་ཨ། ཉོན་མོངས་པའི་བག་ཆགས་ཐམས་ཅད་འདི་དང་པོ་ས་བོན་ཐམས་ཅད་ཀྱིས་སྐྱེས་ཡོང་དུས་ཀུན་གཞི་ཟེར་མཁན་འདི་ཡིད་འདི་གཉིས་ཀྱི་རྟེན་འདྲ་པོ་ཞིག་རེད། ཉོན་མོངས་པའི་བག་ཆགས་ཐམས་ཅད་འཛིན་པའི་ཆ་ནས་ཀུན་གཞི་ལ་མཚམས་མཚམས་ས་བོན་ཐམས་ཅད་པ་ཞེས་མིང་བཏགས་ཀྱི་ཡོད་རེད། སེམས་ཙམ་པའི་སྐབས་ས་བོན་ཐམས་ཅད་པ་ཟེར་བའི་སྐབས་སུ་ག་རེ་རེད་ཟེར་ན། ཁོ་ཀུན་གཞི་ཡིད་འདི་གཉིས་ཀྱི་རྟེན་འདྲ་པོ་ཞིག་ཆགས། ཁོ་ལས་དཀར་ནག་ག་འདྲ་ཞིག་བསགས་ན་ཡང་འདིའི་བག་ཆགས་ཐམས་ཅད་འདི་ཁོ་སང་ཉིན། ཚོགས་ཤིང་དུས་ལ་བབས་པ་ན། ། འབྲས་བུ་ཉིད་དུ་སྨིན་པར་འགྱུར། ། ཟེར་ཡག་འདི་ད་ལྟ་ཚོགས་ཤིང་དུས་ལ་མ་བབས་ཀྱི་བར་ལ་འཕྲོ་བརླག་མ་བཏང་བ་བདག་པོ་རྒྱབ་ཀྱི་ཡོད་རེད། ཡིད་དང་ཀུན་གཞི་གཉིས་པོ་འདི་ཕན་ཚུན་རྒྱུ་རྐྱེན་གྱི་སྣང་བ་འདྲ་པོ་ཞིག་བྱུང་ནས་རྒྱ་མཚོ་ལས་རྦ་རླབས་ནང་བཞིན་ཡོང་ནས་འཁོར་འདས་ཀྱི་འཁྲུལ་པ་ཐམས་ཅད་འདི་སྐྱེས་ཀྱི་ཡོད་པ་རེད། འདི་སྐྱེས་ཡོང་དུས་འདི་ཐམས་ཅད་ཀྱི་སྐྱེས་བཅུག་མཁན་རྩ་བ་ག་རེ་རེད་ཟེར་ན། ཉོན་མོངས་པའི་ཡིད་དེ་ཡོང་གི་ཡོད་རེད། འདི་ཡིན་དུས་ཀུན་གཞི་ལས་ཡིད་གཡོ་ཡོང་དུས་ཕྱི་ལ་ཡུལ་དྲུག །ནང་ལ་ཤེས་པ་དྲུག་ཅེས་ཡུལ་དྲུག་དང་ཤེས་པ་དྲུག་ནི་ཐ་སྙད་འགོ་བཙུགས་པ་རེད། འདི་གཉིས་འདི་དོན་ལ་ཐ་དད་དུ་གྲུབ་པ་ཡོད་མ་རེད་དེ་དོན་ལ་ཐ་དད་ཡོད་རེད་བསམ་བྱེད་ནས་མེད་བཞིན་དུ་སྣང་ཡོང་དུས་དང་པོ་སྣང་བ་ཞེས་ལབ་པ་རེད། འདི་སྣང་བསྡད་པ་འདི་རྟོག་པའི་ཡིད་དང་འབྲེལ་ཡོང་དུས་མཆེད་པ་ཞེས་ཡོང་གི་ཡོད་རེད། དེའི་རང་མཚན་དུ་ཞེན་ཡོང་དུ་ཐོབ་པ་ཞེས་སྣང་མཆེད་ཐོབ་གསུམ་འདི་འདྲ་བྱེད་ནས་དང་པོ་འཁོར་བ་འཁྲུལ་ཚུལ་འདི་ཕྱག་ཆེན་སྐབས་ལ་འདི་བཤད་ཀྱི་ཡོད་རེད།

སྣང་མཆེད་ཐོབ་གསུམ་ལ་བརྟེན་ནས། འདི་ཡིན་དུས་འཁོར་འདས་ཡུལ་དྲུག་དང་ཤེས་པ་དྲུག་སྟེ་ཕྱི་རོལ་ལ་དོན་དུ་བདེན་པ་གྲུབ་པ་དང༌། ཐ་དད་པ་ཡོད་མ་རེད་དེ་ཐ་དད་པ་ཡོད་པ་ལྟར་དུ་དང་པོ་སྣང་ཡོང་བ་རེད་པ། སྣང་ཚུལ་གྱི་ཐོག་ནས་བཤད་ཡོང་དུས་དང་པོ་སྣང་བ་བཤད་པ་རེད། ཐ་དད་པ་རེད་འདུག །ཐ་དད་པའི་རྒྱུ་མཚན་ལ་བརྟེན་ནས་ཉེར་ལེན་འདི་འདྲ་རེད་བཞག་ཟེར་ནས། རྒྱུ་རྐྱེན་ལ་བསམ་བློ་བཏང་ནས་འདི་ལ་དུས་དྲུག་པ་ཡིད་ཀྱི་རྣམ་པར་ཤེས་པ་རྟོག་པའི་ཡིད་དང་འབྲེལ་ཡོང་དུས་འདི་སྣང་བ་མཆེད་པ་ཞེས་ལབ་པ་རེད། འདི་ལ་བརྟེན་ནས་ལས་བསགས། དེ་ནས་ལས་ཀྱི་ཀུན་འབྱུང་བསགས་ནས་གཙོ་བོ་འདི་ལས་བསགས་ནས་དོན་ལ་རང་མཚན་དུ་ཞེན་ནས་ལས་དངོས་སུ་བསགས་ཡོང་བ་འདི་ག་རེ་ཟེར་ན། ཐོབ་ཞེས་སྣང་མཆེད་ཐོབ་གསུམ་གྱི་ཐོག་ནས་ཐོབ་ཡོང་བ་ཡིན་དུས་མ་རིག་པའི་དང་པོ་འདི་འདྲ་ཞེས་འབྱུང་བ་རེད་བཤད་ཀྱི་ཡོད་རེད། འདི་ཡིན་དུས་མ་རིག་པའི་དབང་གིས་ཞེས་མ་རིག་པ་དེ་ལྟ་བུ་ལ་བརྟེན་ནས་རང་རིག་ཟེར་ཡག་འདི་ག་རེ་རེད། ༣ སེམས་ཙམ་པས་འདོད་པའི་རང་རིག་དང་མི་འདྲ་ཚུལ། རང་རིག་འདི་གཞི་མེད་རྩ་བྲལ་རེད། སེམས་ཙམ་པའི་སྐབས་ནས་བཤད་པའི་རང་རིག་འདི་འདྲ་པོ་གོ་རྒྱུ་ཡོད་ས་མ་རེད། འདི་སྐབས་ཀྱི་རང་རིག་འདི། འདི་འདྲ་ཡིན་དུས་འདི་སྐབས་ལ་རང་རིག་ཟེར་ཡག་འདི་སོ་སོ་རང་རིག་པའི་ཡེ་ཤེས་ལ་གོ་དགོས་བ་རེད་མ་གཏོགས་སེམས་ཙམ་པའི་རང་རིག་བཞག་ན་འགྲིག་གི་ཡོད་མ་རེད། འདི་ལ་སྐྱོན་ཡོད་རེད། དབུ་མ་པས་ཞེ་དྲག་བཀག་ཡོད་རེད། འདི་སྐབས་ལ་ག་རེ་ཟེར་ན། རང་རིག་ཟེར་ཡག་འདི་སོ་སོ་རང་རིག་པའི་ཡེ་ཤེས་ཟེར་ཡག་འདི་གང་ལྟར། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། ། མ་སྐྱེ་མི་འགག་ནམ་མཁའི་ངོ་བོ་ཉིད། ། ཅེས་བྱེད་ནས་སྟོང་ཚུལ་གྱི་ཐོག་ནས་བཤད་ཡོང་དུས་སྨྲ་བསམ་བརྗོད་མེད་ཤེས་རབ་ཕ་རོལ་ཏུ་ཕྱིན་པ། དང་པོ་མ་སྐྱེས་པ། ཐ་མ་མ་འགགས་པ། ནམ་མཁའི་ངོ་བོ་ནང་བཞིན་ཡིན་པ་གཏན་ལ་ཕབ་ནས་སྟོང་ཉིད་སྒང་ལ་གཏན་ལ་ཕབ་ནས་གསལ་ཆ་ནས་བཤད་ཡོང་དུས།

སོ་སོ་རང་རིག་ཡེ་ཤེས་སྤྱོད་ཡུལ་བ། ། དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། ། ད་གསལ་ཆ་ནས་བཤད་ཡོང་དུས་སོ་སོ་རང་རིག་པའི་ཡེ་ཤེས་ཟེར་ཡག་འདི་གང་ལྟར་ཉམས་མྱོང་གི་ཚུལ་གྱིས་ཉམས་སུ་མྱོང་བའི་ཚུལ་གྱིས་མངོན་སུམ་དུ་རྟོགས་དགོས་བ་རེད་མ་གཏོགས་དཔེ་དང་ཐ་སྙད་དང་ཚིག་གི་ཐོག་ནས་མཚོན་དགོས་ན། མངོན་སུམ་དུ་མྱོང་མ་ཐུབ་པ། བརྡའི་ཐོག་ནས་ངོ་སྤྲོད་དགོས་ནའང་མངོན་སུམ་དུ་རྟོགས་ཐུབ་ཡག་གི་ཐབས་ཤེས་ཡོད་མ་རེད། མཚོན་བྱེད་དཔེ་འདྲ་པོ་ཞིག་བཀོད་ནའང་མངོན་སུམ་དུ་རྟོགས་པའི་ཐབས་ཡོད་མ་རེད། ཐ་སྙད་དང་བརྗོད་བྱ་གང་གིས་ཐོག་ནས་ཀྱང་རྟོགས་ཐུབ་ཀྱི་ཡོད་མ་རེད། ཡིན་ན་ཡང་ག་རེ་ཟེར་ན། རང་གིས་དེ་ལྟ་བུ་ཞིག་གི་དང་པོ་རྗེས་ཐོབ་རྗེས་སུ་མཐུན་པའི་ཚུལ་གྱིས་རྟོགས། དེའི་རྗེས་ལ་མངོན་སུམ་མངོན་གྱུར་གྱི་ཚུལ་གྱིས་རྟོགས་ཡོང་དུས་དེའི་སྟེང་ལ་མངོན་སུམ་དུ་ཉམས་སུ་མྱོང་ནས་ཕྱིན་ཅི་མ་ལོག་པའི་ཡེ་ཤེས་སམ་ཤེས་རབ་ལ་བརྟེན་ནས་མངོན་སུམ་དུ་ཉམས་སུ་མྱོང་བའི་རྟོག་བྲལ་མ་འཁྲུལ་པའི་ཤེས་པ་མཐར་ཐུག་པ་འདི་ལ་བརྟེན་ནས་རང་རིག་བྱས་ནས་དཔེ་བཞག་པ་རེད། སོ་སོ་རང་རིག་པའི་ཉམས་སུ་མྱོང་བ་མ་གཏོགས་གཞན་གྱིས་མཚོན་དུ་མེད་པ་ཉམས་སུ་མྱོང་བའི་ཚུལ་གྱིས་རྟོགས་དགོས་པ་དེ་ལྟ་བུ་འདི་རང་རིག་འདི་གཞི་མེད་པ་དང་རྩ་བ་དང་བྲལ་བ་ཞིག་རྟོགས་ཐུབ་པ་ཡིན་ན། རང་རིག་ཡང་དག་པ་རྟོགས་ཐུབ་པ་རེད། གཞི་མེད་རྩ་བྲལ་དུ་རྟོགས་མ་ཐུབ་ནས་མ་རིག་པའི་དབང་གིས་རང་རིག་ལ་བདག་ལྟ་ཞུགས་སོང་བ་རེད། ཡུལ་གཟུང་མཁན་འདི་རང་རིག་རེད་འདུག་ཨ། བསམ་ཡོང་བ་རེད་འདུག་ཨ། རང་རིག་འདི་ལ་བདག་ལྟ་ཞུགས་ཟེར་ཡག་འདི་ཡུལ་གཟུང་མཁན་འདི་དང་པོ་མགོ་ལ་ཡུལ་འདི་ཆོས་ཉིད་ཀྱི་རང་རྩལ་ཡིན་པ་ངོ་མ་ཤེས་ནས་ཆོས་ཉིད་ཀྱི་རང་རྩལ་འདི་སེམས་ཀྱི་འཁྲུལ་སྣང་ཡིན་པ་ངོ་མ་ཤེས་ནས་སེམས་ལས་ཐ་དད་དུ་ཞེན། འདི་ལ་འདི་གཟུགས་སོ། །འདི་སྒྲའོ། །འདི་དྲིའོ་སྙམ་པའི་རྟོག་པ་འདི་རང་རིག་ལ་འཁྲུལ་ཡོང་བ་རེད།

རང་རིག་གཞི་མེད་རྩ་བྲལ་ཡིན་པ་མ་ཤེས་དུས་འདི་ཡུལ་བཟུང་མཁན་འདི་རང་རིག་རེད་བཞག་བསམ་བྱས་ནས་རང་རིག་ལ་བདག་ཏུ་ཞུགས་ཡོང་བ་རེད། བདག་ལྟ་ཞུགས་ནས་འཁྲུལ་ཡོང་བ་རེད། འདི་འདྲ་ཡིན་དུས་དང་པོ་ཡུལ་འཁྲུལ་ཚུལ་འདི་འདྲ་ཡིན་པ་དང༌། གཉིས་པ་རང་རིག་ལ་བདག་ཏུ་འཁྲུལ་ཚུལ་འདི་ཡིན་པ་རེད། འདི་ཡིན་དུས་རང་སྣང་ངོ་མ་ཤེས་པས་ཡུལ་དུ་འཁྲུལ། རང་རིག་གཞི་མེད་རྩ་བྲལ་མ་ཤེས་པས་བདག་ཏུ་བཟུང་བ་པོ་ཡུལ་བཟུང་བ་པོ་ལ་ཞེན་ནས་བདག་ཏུ་འཁྲུལ་སོང་བ་རེད། ༤ གཉིས་འཛིན་གྱིས་འཁོར་བར་འཁྱམས་པར་བསྟན་པ། གཉིས་འཛིན་དབང་གིས་སྲིད་པའི་ཀློང་དུ་འཁྱམས། །འདི་འདྲ་ཡིན་དུས་འདི་འདྲ་གཉིས་སུ་འཛིན་པའི་ཡུལ་དང་ཡུལ་ཅན་གཉིས་སུ་མེད་བཞིན་དུ་གཉིས་སུ་འཛིན་ཡོང་དུས། འདི་འདྲ་ཐོབ་ཡོང་དུས་དོན་དག་འདི་མ་དག་པའི་སྐབས་ལ་གཙོ་བོ་འདི་ཀུན་གཞི་རྣམ་ཤེས་འདི་བཤད་ཡོང་དུས་ཀུན་གཞི་དང༌། ལས་ཉོན་གཉིས་སུ་མེད་བཞིན་དུ་གཉིས་སུ་འཛིན་པའི་དབང་གིས་གཉིས་འཛིན་འཁྲུལ་པ་འདིས་ཡུལ་སྲིད་པའི་ཀློང་དུ་འཁྱམས་པ་རེད། ཅེས་སྲིད་པའི་ཀློང་ཟེར་ན་སྲིད་པ་ཁམས་གསུམ་འཁོར་བའི་ཀློང་དུ་འཁྱམས་པ་རེད། ཡུལ་ཆོས་ཉིད་ཀྱི་རང་རྩལ་ངོ་མ་ཤེས་ནས་ཡུལ་དུ་འཁྲུལ། རང་རིག་ལ་གཞི་མེད་རྩ་བྲལ་དུ་མ་ཤེས་ནས་བདག་ལྟ་ཞུགས་ནས་འཁྲུལ་ཡོང་དུས་གཉིས་སུ་འཛིན་ཡོང་དུས་འཁྲུལ་ཡོང་བ་རེད་འདུག །ཀུན་གཞི་འདི་ལ་བརྟེན་ནས་འཁྲུལ་ཡོང་བ་རེད། འདི་ག་དུས་བཟློག་གི་ཡོད་ཟེར་ན། ཀུན་གཞི་འདི་མ་བཟློག་གི་བར་ལ་རྒྱུན་མི་ཆད་པར་ཡང་སྣང་ཡོང་གི་ཡོད་རེད། མདོ་སྡེ་ལང་ཀར་གཤེགས་པའི་ནང་ལ། 

རྣམ་པར་ཤེས་པ་ཡིད་ལས་འབྱུང༌། ། ཡིད་ནི་ཀུན་གཞི་ལས་འབྱུང་ཞིང༌། ། ཀུན་གཞི་ལས་ནི་ཆོས་རྣམས་སོ། ། རྦ་རླབས་བཞིན་དུ་རྣམ་པར་གཡོ། ། ཟེར་ཡག་གི་ལུང་འདི་གཙོ་བོ་དང་པོ་རྣམ་ཤེས་ལ་བརྟེན་ནས་ཡིད་འབྱུང་བ་དང༌། ཡིད་དེ་ཡང་གང་ལས་བྱུང་བ་རེད་ཟེར་ན། ཀུན་གཞི་ལས་བྱུང་བའི་ཚུལ་བཤད་པ་རེད་འདུག །ཀུན་གཞི་ལས་འཁོར་འདས་ཀྱི་ཆོས་ཐམས་ཅད་སྣང་གི་ཡོད་པ་ཡིན་དུས་རྦ་རླབས་བཞིན་དུ་རྣམ་པར་གཡོ་བ་རེད་ཅེས་འཁྲུལ་སྟངས་འདྲ་པོ་འདི་འདྲ་བྱེད་ནས་ལང་ཀར་གཤེགས་པའི་ནང་ལ་གསུངས་ཡོད་རེད། འདི་ཡིན་དུས་གཉིས་སུ་འཛིན་པའི་དབང་གིས་སྲིད་པའི་ཀློང་དུ་འཁྱམས་པ་རེད་གསུངས་པ་རེད། དག་ཡོང་དུས་ཀུན་གཞི་འདི་ངོ་བོ་ཀུན་གཞིའི་གནས་ལུགས་རྟོགས་ཡོང་དུས་ངོ་བོ་སྟོང་པ་རེད། རང་བཞིན་གསལ་བ་འདི་ཉོན་མོངས་པའི་ཡིད་འདི་རྟོགས་ཚར་ན། རང་བཞིན་གསལ་བ་རྟོགས་ཐུབ་ཀྱི་རེད། རྣམ་ཤེས་འདིའི་རང་བཞིན་རྟོགས་ཐུབ་པ་ཡིན་ན་རྣམ་པ་འགག་མེད་དུ་ཤར་ཐུབ་པའི་སྐུ་གསུམ་འདི་ཀུན་གཞི་དང་གཅིག །ཉོན་ཡིད་དང་གཉིས། རྣམ་ཤེས་དང་གསུམ་པོ་འདི་ལ་སྦྱར་ཡོང་དུས་ངོ་བོ་སྟོང་པ་ལ་ཀུན་གཞི་རྣམ་ཤེས་ཞེས་རྟོགས་ཐུབ་པ་དང་རང་བཞིན་གསལ་བ་ལ་ཉོན་ཡིད་རྟོགས། ཉོན་ཡིད་དག་ཡོང་དུས་རང་བཞིན་གསལ་བ་རྟོགས་ཐུབ་ཡག་དང༌། རྣམ་ཤེས་དག་ཡོང་དུས་རྣམ་པ་འགག་མེད་དུ་ཤར་ཐུབ་པ་སྐུ་གསུམ་འདི་ཀུན་གཞི་དང་གཅིག །རྣམ་པར་ཤེས་པ་དང་གཉིས། ཉོན་མོངས་པའི་ཡིད་དང་གསུམ་དུ་སྦྱར་ཡོང་དུས་འདི་འདྲ་ཞེས་སྦྱར་གྱི་འདུག །མ་རྟོགས་པའི་སྐབས་སུ་ཀུན་གཞི་རྣམ་ཤེས་དང༌། ཉོན་མོངས་པའི་ཡིད་དང༌། རྣམ་པར་ཤེས་པ་ཟེར་ནས་ཡོང་གི་ཡོད་རེད། འདི་རྟོགས་དུས་ཁོ་ངོ་བོ་སྟོང་པ། རང་བཞིན་གསལ་བ། རྣམ་པ་འགག་མེད་དུ་ཤར་བ་རྟོགས་ཐུབ་ཀྱི་རེད་ཅེས་གསུངས་པ་རེད་འདུག ། རྟོགས་དུས་ག་དུས་རྟོགས་ཀྱི་རེད་ཟེར་ན། ཀུན་གཞི་འདི་མ་བཟློག་གི་བར་ལ་རྒྱུན་མ་ཆད་པ་སྣང་གི་ཡོད་རེད།

ནམ་ཀུན་གཞི་འདི་བཟློག་པ་ཡིན་ནའང་འདི་སྐབས་ལ་སྲིད་པའི་ཀློང་ལས་ཐར་པ་ཡིན་པ་རེད། འདི་མ་བཟློག་གི་བར་ལ་སྲིད་པའི་ཀློང་དུ་འཁྱམས་པ་ཡིན་པ་རེད། འཁྱམས་བཅུག་མཁན་འདི་རྩ་བ་གང་རེད་ཟེར་ན། གཉིས་སུ་འཛིན་པའི་དབང་གིས་འབྱུང་བ་རེད་འདུག་ཨ། དབུ་མ་འཇུག་པའི་ནང་ལ་གསུངས་པ་ནང་བཞིན་གྱི། དང་པོ་ང་ཞེས་བདག་ལ་ཞེན་གྱུར་ཅིང༌། ། བདག་གི་འདི་ཞེས་དངོས་ལ་ཆགས་སྐྱེས་པ། ། ཟོ་ཆུན་འཕྱན་ལྟར་རང་དབང་མེད་པ་ཡིས། ། འགྲོ་ལ་སྙིང་རྗེར་གྱུར་གང་དེ་ལ་འདུད། ། ཟེར་བའི་སྐབས་སུ་ཟོ་ཆུན་འཕྱན་པ་ནང་བཞིན་བྱེད་ནས་ཀློང་དུ་འཁྱམས་པ་སྲིད་པ་ཁམས་གསུམ་འཁོར་བའི་འགྲོ་བ་རིགས་དྲུག་གི་སྐྱེ་གནས་རྣམ་པ་བཞི། ལམ་རྒྱུད་ལྔས་འདུས་པའི་འགྲོ་བའི་ནང་ལོག་ལ་ཟོ་ཆུན་འཕྱན་པ་ནང་བཞིན་བྱེད་ནས་འཁོར་བ་ལ་འཁོར་གྱི་ཡོད་རེད། འདི་ཡིན་དུས་འོ་ན་འཁོར་བ་ལ་ཐར་པའི་ཐབས་འདི་ག་འདྲ་ཞིག་ལ་བསྟེན་དགོས་ཀྱི་རེད་ཟེར་ན། མ་རིག་འཁྲུལ་པའི་རྩད་དར་ཆོད་པར་ཤོག་གསུངས་པ་རེད། འདི་སྐབས་ལ་མ་རིག་འཁྲུལ་པའི་ཟེར་བའི་མ་རིག་འདི་གཙོ་བོ་ལ་ཉོན་མོངས་པ་ཅན་གྱི་མ་རིག་པ་དང༌། ཉོན་མོངས་ཅན་མ་ཡིན་མ་རིག་པ་ཞེས་གཉིས་བཤད་ཀྱི་ཡོད་རེད། འདི་ནང་ལ་གཙོ་བོ་འདི་གཉིས་ཀ་ལ་སྦྱར་དགོས་པ་རེད། འདི་སྐབས་ཀྱི་མ་རིག་པ་འདི་ཉོན་མོངས་པ་ཅན་གྱི་མ་རིག་པ་འདི་ཡང་མ་རིག་པ་དང༌། ཉོན་མོངས་པ་ཅན་མ་ཡིན་པའི་མ་རིག་པ་གཉིས་ཀར་མདོར་བསྡུས་སྦྱར་དགོས་པ་རེད་འདུག །མ་རིག་འཁྲུལ་པའི་རྩད་དར་ཆོད་ཟེར་ན་འཁོར་བའི་འཁྲུལ་ཚུལ་འདི་དང་པོ་མ་རིག་པ་ཡིན་པ་ངོ་ཤེས་དགོས་བ་རེད། ༥ སྣང་མཆེད་འཐོབ་གསུམ་གྱི་ཐོག་ནས་བཤད་པ། མ་རིག་པ་ལ་གོ་བ་སྦྱར་སྟངས་མང་པོ་ཡོད་རེད། ད་ལྟ་ཕྱག་ཆེན་སྐབས་ལ་བཤད་ཡོང་དུས་གཙོ་བོ་སྣང་མཆེད་ཐོབ་གསུམ་གྱི་ཐོག་ནས་བཤད་ཡོང་དུས། འཁོར་བ་འཁྲུལ་ཚུལ་འདི་དང་པོ་ཆོས་ཉིད་རང་རྩལ་ལ་ཡུལ་དུ་འཁྲུལ། རང་རིག་ལ་གཞི་མེད་རྩ་བྲལ་དུ་མ་རྟོགས་པས་ཡུལ་གཟུང་བ་པོ་བདག་ཏུ་འཁྲུལ་ཡོང་དུས།

དེ་ལ་བརྟེན་ནས་སྣང་མཆེད་ཐོབ་གསུམ་གྱི་རིམ་པ་འཁོར་ཚུལ་འདི་བཤད་ཡོང་དུས་འདི་ཕྱག་ཆེན་སྐབས་ལ་མ་རིག་པ་ངོས་འཛིན་བྱེད་སྟངས་འདི་འདྲ་བཤད་ཀྱི་ཡོད་རེད། སྣང་མཆེད་ཐོབ་གསུམ་གྱི་ཐོག་ལ་ཡིན་དུས་འདིའི་མ་རིག་པས་འཁྲུལ་བའི་མཚང་འདྲ་པོ་འདི་རིག་ཡོང་དུས་འཁོར་བའི་འཁྲུལ་ཚུལ་འདི་རྩད་དར་ཆོད་ཡོང་བ་རེད། ཡུལ་ཐམས་ཅད་འདི་ཆོས་ཉིད་ཀྱི་རང་རྩལ་ཡིན་པ་ངོ་ཤེས་ཡོང་དུས་སེམས་ཉིད་ཀྱིས། རང་རིག་འདི་ཡང་བདག་རྟོག་ཞུགས། བདག་རྟོག་ཞུགས་བསྡད་ཡག་འདི་འོ་འདི་སྐྱོན་ཡིན་པ་ཤེས་ནས་རང་རིག་གཞི་མེད་རྩ་བྲལ་ཡིན་པ་ངོ་ཤེས་ཡོང་དུས་གྲོལ་བ་ཡིན་པ་རེད། ཅེས་གསུངས་པ་རེད། སྐད་ཅིག་གཅིག་གིས་བྱེ་བྲག་ཕྱེ། ། ཟེར་ཡག་འདི་གསལ་སྣང་ཡིན་པ་རེད། མངོན་སུམ་དུ་རྟོགས་པའི་བློ་ལ་གོ། རྗེས་མཐུན་གྱིས་རྟོགས་པའི་བློ་ནི་ཡོང་གི་མ་རེད་པ། མ་རིག་འཁྲུལ་པའི་རྩད་དར་ཆོད་པར་ཤོག །ཟེར་ཡག་འདི་ཡིན་པ་རེད། འདི་ཡིན་དུས་རགས་པ་འཁོར་བའི་ཆོས་འདི་གསལ་སྣང་དུ་གཏན་ལ་ཕབ་ཡོང་དུས་འདིའི་ཤུགས་ཀྱིས་ཕྲ་བ་རྣམ་བྱང་གི་ཆོས་འདི་ཡང་ཤུགས་བསྟན་ལ་གཏན་ལ་ཕབ་དགོས་བ་རེད་འདུག །ཕྲ་བ་རྣམ་བྱང་གི་ཆོས་ག་རེ་ཡིན་ནའང་སྐུ་དང་ཞིང་ཁམས་ཀྱི་སྣང་བ་བསམ་གྱིས་མི་ཁྱབ་པ་མང་པོ་ཡོང་གི་ཡོད་རེད། རྣམ་བྱང་གི་ཆོས་འདི་ཐམས་ཅད་ཀྱི་རྩ་བ་འདི། དག་པའི་སེམས་འདི་ལས་མ་འདས་པ་ཡིན་པ་རེད། གོང་ལ་སེམས་ལ་དག་དང༌། མ་དག་གཉིས་ཀྱི་དབྱེ་བ་ཕྱེ་ཡོང་དུས་དག་པའི་སེམས་ཀྱི་འཁྲུལ་བྲལ་ལས་མ་འདས་པ་རེད། དག་པའི་སེམས་ཀྱི་རང་རྩལ་ཡིན་པ་རེད། འདི་འདྲ་ཡིན་དུས་ཕྲ་བ་རྣམ་བྱང་གྱི་ཆོས་འདི་ཐམས་ཅད་ཀྱང་རྩ་བ་འདི་ཆོས་ཐམས་ཅད་འདི། དག་པའི་སེམས་ཀྱི་རང་བཞིན་རེད། སེམས་ཉིད་ལ་དྲི་བཅས་ཀྱི་སྐབས་ལ་སེམས་དང༌། ཡིད་དང༌། རྣམ་པར་ཤེས་པ་གསུམ་བཞག་གི་ཡོད་རེད། སེམས་ཙམ་པའི་སྐབས་ལ་རེད་འདུག་ཨ། སེམས་ཡིད་རྣམ་ཤེས་གསུམ་འདི་དྲི་བཅས་ཀྱི་སྐབས་ལ་བཞག་གི་ཡོད་རེད།

ཕྱག་ཆེན་སྐབས་ལ་དྲི་བྲལ་གྱི་སྐབས་ལ་སྐུ་གསུམ་གྱི་རྣམ་པར་བཞག་གི་ཡོད་རེད། སེམས་དག་པས་ཆོས་སྐུ་བཞག །ཡིད་དག་པས་ལོངས་སྐུ་ལ་བཞག །རྣམ་ཤེས་དག་པས་སྤྲུལ་སྐུ་ལ་བཞག་ནས་གང་ལྟར་སེམས་ཡིད་རྣམ་ཤེས་གསུམ་འདི་དག་པའི་ཆ་ལ་སྐུ་གསུམ་གྱི་རང་བཞིན་བཤད་ཀྱི་ཡོད་རེད། འདི་འཇོག་ཡོང་དུས་མ་རིག་འཁྲུལ་པ་འདིའི་སྐབས་ལ་དེ་ནས་རྩད་དར་ཆོད་ཐུབ་ཀྱི་རེད་གསུངས་པ་རེད། ཕྱག་ཆེན་ངོས་ནས་བྱས་པ་ཡིན་ན་གཞི་སྐྱེ་བ་མེད་པ། གདངས་འགག་པ་མེད་པ། རྩལ་སྣ་ཚོགས་སུ་འཕྲོ་བ། ཞེས་འདི་ཡིན་པའི་སྐབས་ལ་སེམས་དག་པ་མཐོང་འོང་བའི་སྐབས་ལ་གཞི་སྐྱེ་བ་མེད་པ་རྟོགས། དེ་ནས་ཡིད་དག་པ་རྟོགས་ཡོང་བའི་སྐབས་ལ་གདངས་འགག་པ་མེད་པ་རྟོགས། དེ་ནས་རྣམ་ཤེས་དག་པ་རྟོགས་ཡོང་དུས་རྩལ་སྣ་ཚོགས་སུ་འཕྲོ་བ་རྟོགས་ནས་སྐུ་གསུམ་ལམ་དུ་འཁྱེར་བ་རེད། སྐུ་གསུམ་ལམ་དུ་འཁྱེར་བའི་ཐོག་ནས་མ་རིག་འཁྲུལ་པའི་རྩད་དར་བཅད་ཐུབ་པ་རེད་གསུངས་པ་རེད་འདུག ། གཉིས་པ་འདི་ལ་མཐའ་བྲལ་གསུམ་གྱི་ཆོས་ཉིད་རྟོགས་ཚུལ་འདི་འོ་ད་འདི་འདྲའི་གནས་ཚུལ་གཏན་ལ་ཕབ་བསྡད་ཡག་གི་ཆོས་ཉིད་ཀྱི་རང་རྩལ་ཟེར་ཡག་འདི་ཆོས་ཉིད་ཀྱི་རང་བཞིན་འདི། ད ཡོད་མེད་ཀྱི་མཐའ་སྤོང་བ། ཡོད་པ་མ་ཡིན་རྒྱལ་བས་ཀྱང་མ་གཟིགས། ། མེད་པ་མ་ཡིན་འཁོར་འདས་ཀུན་གྱི་གཞི། ། འགལ་འདུ་མ་ཡིན་ཟུང་འཇུག་དབུ་མའི་ལམ། ། མཐའ་བྲལ་སེམས་ཀྱི་ཆོས་ཉིད་རྟོགས་པར་ཤོག ། ༡ ཡུལ་ཅན་རང་བཞིན་མེད་པར་གཏན་ལ་ཕབ་པ། ཅེས་སེམས་རང་བཞིན་མེད་པར་གཏན་ལ་ཕབ་ཐུབ་དགོས་ཀྱི་རེད། ཡུལ་རང་བཞིན་མེད་པར་གཏན་ལ་ཕབ་ཚར་ནས་ཡུལ་ཅན་རང་བཞིན་མེད་པར་གཏན་ལ་ཕབ་དགོས་ཀྱི་ཡོད་རེད། འདི་ཡང་གཏན་ལ་མ་ཕབ་ན་ཡུལ་རྐྱང་པའི་རང་བཞིན་ཡོད་མ་རེད་ཅེས་བཞག་བཞག་ན་ཡང་སེམས་འགོག་པ་ཡར་ལྷག་འགྲོ་ཡག་རེད། འདི་འདྲ་ཡིན་དུས་འདི་རང་བཞིན་མེད་པར་གཏན་ལ་ཕབ་ཡག་ལ་མདོ་སྡེ་རྒྱན་གྱི་དགོངས་པ་གཙོ་བོ་བྱས་ནས། སེམས་ལས་གཞན་མེད་པར་ནི་བློས་རིག་ནས། །

དེ་ནས་སེམས་ཀྱང་མེད་པ་ཉིད་དུ་རྟོགས། ། བློ་དང་ལྡན་པས་གཉིས་པོ་མེད་རིག་ནས། ། དེ་མི་ལྡན་པ་ཆོས་ཀྱི་དབྱིངས་ལ་གནས། ། ཞེས་དང་པོ་སེམས་ལས་གཞན་མེད་པ་ཡུལ་ཐམས་ཅད་འཁྲུལ་ཚུལ་ངོ་ཤེས། གཉིས་པ་ཡུལ་ཅན་འཁྲུལ་ཚུལ་ངོ་ཤེས་ཡོང་དུས། ཡུལ་ཅན་ཁོ་རང་རང་བཞིན་གྱིས་ཡོད་རེད་དམ་མ་རེད་ཅེས་བྱས་ནས་གོང་ལ་བཤད་པ་འདི་དེའི་རང་བཞིན་མེད་པ་གཏན་ལ་ཕབ་ཡོང་བ་རེད། རྒྱན་སྟུག་པོ་བཀོད་པའི་ནང་ལ། སེམས་མེད་ཙམ་པོའང་ཡོད་མ་ཡིན། ། ཞེས་གསུངས་པ་རེད། སེམས་ཡོད་པ་ག་བ་ག་བ། སེམས་མེད་པ་ཡང་མེད་གསུངས་པ་རེད་འདུག་ཨ། སེམས་མེད་ཙམ་པོའང་ཡོད་མ་ཡིན། །སེམས་ཡོད་མེད་གཉིས་ཀྱི་མཐའ་ལས་འདས་པ་གཏན་ལ་ཕབ་ཐུབ་ཀྱི་ཡོད་རེད། སེམས་མེད་པ་འདི་ཡང་ཚད་དང་གཞལ་དུ་མེད་པར་རྒྱན་སྟུག་པོ་བཀོད་པའི་ནང་ལ་གསུངས་ཡོད་རེད། འདི་འདྲ་ཡིན་དུས། ཡོད་པ་མ་ཡིན་རྒྱལ་བས་ཀྱང་མ་གཟིགས། །མེད་པ་མ་ཡིན་འཁོར་འདས་ཀུན་གྱི་གཞི། །འགལ་འདུ་མ་ཡིན་ཟུང་འཇུག་དབུ་མའི་ལམ། །མཐའ་བྲལ་སེམས་ཀྱི་ཆོས་ཉིད་རྟོགས་པར་ཤོག །ཅེས་ཡོད་པ་མ་ཡིན་རྒྱལ་བས་ཀྱང་མ་གཟིགས་ཞེས་འདི་ཟེར་བའི་སྐབས་སུ་ཚིག་ཁོ་རང་གི་ཁ་ཐུག་ལ་གོ་བ་ལེན་པ་ཡིན་ན་བཤད་རྒྱུ་ཁྱད་མཚར་བོ་འདྲ་པོ་ཞིག་ཡོད་རེད། ཡོད་པའང་མ་ཡིན་མེད་པའང་མ་ཡིན་ཞེས་བཤད་བསྡད་མཁན་འདྲ་པོ་གཅིག །ཡིན་ན་ཡང་དོན་དག་ལ་ག་རེ་ཟེར་ན་སེམས་རང་བཞིན་མེད་པར་གཏན་ལ་ཕབ་ཡག་འདི་འཁོར་འདས་ཀྱི་ཆོས་ཐམས་ཅད་འདི་སེམས་ཉིད་ཀྱི་རང་རྩལ་རེད། སེམས་ཉིད་ཀྱི་རྩལ་འདྲ་པོ་ཞིག་རེད། འདི་ཡིན་དུས་སེམས་ཉིད་ཀྱི་རང་རྩལ་ཡིན་དུས་སེམས་ཁོ་རང་སེམས་ཉིད་འདི་གཞི་མེད་རྩ་བྲལ་དུ་མ་ཕབ་ན། ཏན་ཏན་གྱི་མཚན་འཛིན་གྱི་དྲྭ་བ་སྤོང་ཐུབ་ཀྱི་ཡོད་མ་རེད། འཕགས་པ་ཀླུ་སྒྲུབ་ཀྱིས་ཀྱང༌། མཚན་མ་མེད་པར་མ་རྟོགས་པར། ། ཁྱེད་ཀྱིས་ཐར་པ་མེད་པར་གསུངས། ། དེའི་ཕྱིར་ཁྱེད་ཀྱིས་ཐེག་ཆེན་ལས། ། འདི་ནི་ཚང་བར་བསྟན་པ་ལགས། །

ཞེས་བཤད་ཡོང་དུས་མཚན་མེད་མ་རྟོགས་པ་ལ་ཐར་པ་མཚན་ཉིད་པ་མི་ཐོབ་པ་གསུངས་ཡག་རྒྱུ་མཚན་འདི་མཚན་མེད་འདི་ག་རེ་ཟེར་ན། འདི་སྐབས་ལ་སེམས་ཀྱི་སྟེང་ལ་མཚན་འཛིན་ཕྲ་བ་འདི་སྤངས་མ་ཐུབ་ན་གསུངས་པ་རེད། སེམས་ལ་བཅོམ་ལྡན་འདས་ཀྱིས་དཔེར་ན། ཡུམ་གྱི་ནང་ལ་གསུངས་པ་ནང་བཞིན་གྱི། སེམས་ནི་སེམས་མ་མཆིས་ཏེ། སེམས་ཀྱི་རང་བཞིན་ནི་འོད་གསལ་བའོ། ། ཟེར་ཡག་འདི་འདྲའི་གནས་ཚུལ་འདི་མ་རྟོགས་པའི་བར་ལ་མཚན་འཛིན་ཕྲ་བ་འདི་སྤང་ཐུབ་ཀྱི་མ་རེད། ཅེས་མཚན་འཛིན་ཕྲ་བ་འདི་སྤངས་མ་ཐུབ་ན། ཐར་པ་མཚན་ཉིད་པ་ཐོབ་མི་ཐུབ་པ་གསུངས་པ་ཡིན་པ་རེད། འདི་འདྲ་ཡིན་དུས་ཡོད་པ་མ་ཡིན་ཟེར་ཡག་འདི་དོན་དམ་པ་ལ་ཞེས་ལབ་པ་རེད། སེམས་ཉིད་ཁོ་རང་བདེན་པ་རེད་པས་ཟེར་ན། སེམས་ཉིད་ཁོ་རང་དོན་དམ་པ་ལ་བདེན་པ་ཡོད་རེད་པས་ཟེར་ན། དོན་དམ་པའམ་འཕགས་པའི་མཉམ་བཞག་ཡེ་ཤེས་ཀྱི་ངོ་ལ་སེམས་ཉིད་ཁོ་རང་ཡང་བདེན་པ་ཡོད་རེད་པས་ཟེར་ན། བདེན་པ་ཡང་ཡོད་མ་རེད། རྫུན་པ་ཡང་ཡོད་མ་རེད། བདེན་རྫུན་གང་གི་ངོར་ཡང་ཡོད་པ་མ་ཡིན་གསུངས་པ་རེད་འདུག །བདེན་པའི་ངོ་ལ་ཡང་ཡོད་པ་མ་རེད། རྫུན་པའི་ངོ་ལ་ཡང་ཡོད་པ་མ་རེད། ཅེས་སེམས་ཉིད་དོན་དམ་པའི་བདེན་པ་གཙོ་བོ་བཤད་ཡོང་དུས་འཕགས་པའི་མཉམ་བཞག་གིས་གཟིགས་པའི་ངོ་ལ་སེམས་ཉིད་ཁོ་རང་དོན་དམ་པ་ལ་བདེན་རྫུན་གང་གི་ངོ་ལ་ཡང་ཡོད་པ་མ་ཡིན། ཞེས་ཡོད་པ་མ་ཡིན་པའི་རྒྱུ་མཚན་འདི་ག་རེ་འགྲིག་པ་རེད་ཟེར་ན། རྒྱལ་བས་མ་གཟིགས་པའི་ཆོས་གསུངས་པ་རེད། རྒྱལ་བས་ཀྱང་མ་གཟིགས་ཞེས་རྒྱལ་བས་ཀྱང་མ་གཟིགས་ཟེར་ན། རྒྱལ་བ་ལ་ཁུངས་གཏུགས་དགོས་ཡག་རྒྱུ་མཚན་འདི་རྒྱལ་བ་རྫོགས་པའི་སངས་རྒྱས་བཅོམ་ལྡན་འདས་ཆོས་ཐམས་ཅད་ཀྱི་ཡིན་ལུགས་ཕྱིན་ཅི་མ་ལོག་པ་གཟིགས་པའི་མཁྱེན་པ་ཚད་མ་ཡོད་རེད། འདི་འདྲའི་མཁྱེན་པ་ཚད་མ་ཡོད་མཁན་གྱིས་ཆོས་རབ་ཏུ་རྣམ་འབྱེད་ཀྱི་ཤེས་རབ་མཐར་ཐུག་པ་མངའ་བའི་སྟོན་པ་བཅོམ་ལྡན་འདས་སྐྱེས་བུ་ཚད་མ་དེ་ལྟ་བུ་འདིས་སེམས་ཡོད་པ་མ་ཡིན་པ་སེམས་འདི་ཡོད་པ་མ་གཟིགས་པ་རེད།

འདི་ལས་ལྷག་པའི་རྒྱུ་མཚན་འདི་སྒྲུབ་ཡག་མེད་པ་རེད། ཡོད་པ་མ་ཡིན་ཟེར་ཡག་རྒྱུ་མཚན་འདི་སྤྱིར་བཏང་གི་སེམས་ཡོད་མ་རེད་ཟེར་བ་མ་ཡིན་པ་དོན་དམ་དབང་བཙན་པའི་སྒོ་ནས་བཤད་ཡོང་དུས་དོན་དམ་པའི་བདེན་པ་དབང་བཙན་པོ་བྱེད་ན་འགྲིག་གི་འདུག །དོན་དམ་པའི་བདེན་པ་དབང་བཙན་པོའམ་འཕགས་པའི་མཉམ་བཞག་གི་གཟིགས་པ་འདི་ཡི་ངོ་ལ། གཟིགས་ངོ་དེ་ལྟར་ཡོད་པ་མ་ཡིན་པའི་རྒྱུ་མཚན་འདི་བཅོམ་ལྡན་འདས་ཀྱིས་མ་གཟིགས་པའི་ཕྱིར། ཞེས་རྒྱུ་མཚན་འདི་བཅོམ་ལྡན་འདས་ཀྱི་ངོ་ལ་མ་གཟིགས་པ་ཡིན་པ་རེད། བཅོམ་ལྡན་འདས་ཀྱིས་མ་གཟིགས་ཟེར་ཡག་འདི་བཅོམ་ལྡན་འདས་སྐྱེས་བུ་ཚད་མ་ཡིན་པའི་ཆ་ནས་བཤད་ཡོང་བ་རེད། མཁྱེན་པ་ཚད་མ་ཡོད་པའི་ཆ་ནས་མ་གཟིགས་པ་རེད། ༢ འཁོར་འདས་ཀྱི་གཞི་བསྟན་པ། འོ་ན་བཅོམ་ལྡན་འདས་ཀྱིས་ཀྱང་མ་གཟིགས་པ་ཡིན་དུས་སེམས་མེད་པ་རེད་པས། འོ་ན་མེད་པ་རེད་པས་ཟེར་ན། མེད་པ་ཡང་མ་རེད། མེད་པ་མ་ཡིན་འཁོར་འདས་ཀུན་གྱི་གཞི། །ཞེས་ཀུན་རྫོབ་ཏུ་ཡང་སེམས་མེད་པ་མ་རེད། ཅེས་ཡང་བདེན་པ་གཉིས་ལ་སྦྱར་དགོས་པ་རེད། བདེན་པ་གཉིས་ལ་མ་སྦྱར་ན། སེམས་ཡོད་པ་ཡང་མ་རེད། མེད་པ་ཡང་མ་རེད་ཟེར་ན། ཁོ་རང་སྤྱིར་བཏང་གི་གནས་ལུགས་ཀྱི་ཐོག་ནས་བཤད་ཡོང་ན་ཁོ་མ་འགྲིག་པ་ཡོད་མ་རེད་དེ་ཡིན་ན་ཡང༌། ངོ་སྤྲོད་ཡོང་དུས་བདེན་པ་གཉིས་ལ་མ་སྦྱར་དུས་ཏོག་ཙམ་ཅ་ཟིང་པོ་ཡོད་པ་རེད་འདུག །ད་སྤྱིར་བཏང་གི་ངོ་ཐོག་ཁོ་རང་ལ་བཤད་ཡོང་དུས་ཆོས་ཉིད་ཁོ་རང་དབང་བཙན་པོ་བྱེད་ནས་བཤད་ཡོང་དུས་ཉམས་སུ་མྱོང་བའི་ཚུལ་གྱིས་བཤད་ཡོང་དུས་ཁོ་དོན་དམ་པ་དང༌། ཀུན་རྫོབ་ཏུ་ཞེས་འདི་འདྲ་བཤད་དགོས་ཡག་གང་ཡང་མེད་པ་རེད། ཀུན་རྫོབ་ཏུ་མེད་པ་ཡང་མ་རེད། དོན་དམ་པ་ལ་ཡོད་པའང་མ་རེད། ཅེས་འདི་འདྲ་ལབ་མ་དགོས་པ་རེད། ཁོ་ག་རེ་ཟེར་ན། ཆོས་ཉིད་ཀྱི་གནས་ལུགས་འདི་མཐོང་ཚར་དུས་ཁོ་བདེན་གཉིས་གང་གི་ངོ་ལ་ཡང་ཁོ་གཅིག་པ་དགོས་ཀྱི་ཡོད་རེད།

ཡིན་ན་ཡང་ངོ་སྤྲོད་ཡོང་དུས་འདི་འདྲ་བྱས་མ་བཤད་ན། ལྟ་བ་ལ་ནོར་ཉེན་ཡོད་རེད། འདི་འདྲ་ཡིན་དུས་འཕགས་པ་ཀླུ་སྒྲུབ་ཀྱིས། སྟོང་པ་ཉིད་ལ་ལྟ་ཉེས་ན། ། ཤེས་རབ་ཆུང་རྣམས་ཕུང་པར་འགྱུར། ། གསུངས་པ་ནང་བཞིན་གྱིས་ལྟ་བ་ཉེས་པ་ཆགས་པ་ཡིན་ན། ཤེས་རབ་ཆུང་བའི་སྐབས་སྟོང་པ་ཉིད་ཀྱི་གནས་ཚུལ་ཇི་བཞིན་དུ་མཐོང་མ་ཐུབ་ན། ཉེས་སྐྱོན་ཆེན་པོ་ཡོང་གི་ཡོད་རེད། ཅེས་འདི་འདྲ་ཡིན་པ་ཡིན་དུས་བདེན་པ་གཉིས་ལ་སྦྱར་དགོས་པ་རེད། བཅོམ་ལྡན་འདས་ཀྱིས་བདེན་པ་གཉིས་ལ་མ་བསྟན་པའི་ཆོས་མེད་པ་ཡིན་དུས་བདེན་པ་གཉིས་ལ་སྦྱར་ནས་བཤད་ཡོང་དུས་དོན་དམ་པར་བདེན་པ་ཡོད་པ་མ་ཡིན། ཞེས་སེམས་ཉིད་བདེན་པ་ཡོད་པ་མ་ཡིན། ཞེས་ཀུན་རྫོབ་ཏུ་མེད་པ་ཡང་མ་ཡིན་ཞེས་ཀུན་རྫོབ་ཏུ་མེད་པ་མ་ཡིན་པའི་རྒྱུ་མཚན་ག་རེ་བཤད་ཡག་ཡོད་རེད་པས་ཟེར་ནས་རྒྱུ་མཚན་འདི་འཁོར་འདས་ཀུན་གྱི་གཞི་ཞེས་ལབ་པ་རེད། མར་འཁོར་བ་འཁོར་མཁན་ཡོད་རེད། ཡར་མྱ་ངན་ལས་འདས་པ་ཐོབ་མཁན་ཡོད་རེད། འདི་ཡོང་མཁན་འདི་རྩ་བ་གང་རེད་ཟེར་ན། རྟོགས་པའི་དབང་གིས་འཁོར་བ་ལས་ཐར་པ་རེད། མ་རྟོགས་པའི་དབང་གིས་འཁོར་བ་ལ་འཁྲུལ་པ་ཡིན་པ་རེད། འདི་བྱེད་བཅུག་མཁན་འདི་ག་རེ་རེད་ཟེར་ན། སེམས་འདི་ཡོད་ནས་བྱུང་བ་རེད་མ་གཏོགས། འདི་འཛིན་པའི་སེམས་ཞེས་པ་འདི་རྩ་བ་ཉིད་ནས་མེད་པ་ཡིན་ན། ཀུན་རྫོབ་ཏུ་ཡང་མེད་པ་ཡིན་ན། འཁོར་བ་འཁོར་མཁན་ཡོང་གི་མ་རེད། མྱང་འདས་ཐོབ་མཁན་ཡོང་གི་མ་རེད་པ། འདི་འདྲ་ཡིན་དུས་བདེན་གཉིས་རྟོགས་པ་ལ་བརྟེན་ནས་མྱ་ངན་ལས་འདས་པ་དང༌། བདེན་གཉིས་མ་རྟོགས་པ་ལ་བརྟེན་ནས་འཁོར་བ་ཞེས་ཡོང་གི་ཡོད་རེད། འདི་མེད་ན་ཁོ་འདི་སྒྲུབ་ཐུབ་ཡག་མ་རེད། འཕགས་པ་ཀླུ་སྒྲུབ་ཀྱིས་ཆོས་དབྱིངས་བསྟོད་པའི་ནང་ལ་གསུངས་པ་ནང་བཞིན། 

ཁམས་ཡོད་ན་ནི་ལས་བྱས་པས། ། ས་ལེ་སྦྲམ་དག་མཐོང་བར་འགྱུར། ། ཁམས་མེད་ན་ནི་ལས་བྱས་པས། ། ཉོན་མོངས་ངལ་བ་ཙམ་དུ་ཟད། ། ཅེས་ཁམས་ཡོད་ན་ནི་ལས་བྱས་ན་ཡང་དཔེར་ན། གསེར་ལ་བསྲེགས་བཅད་བརྡར་གསུམ་བྱེད་ཡོང་དུས་ས་ལེ་སྦྲམ་མཐོང་ཐུབ་ཀྱི་ཡོད་རེད། དཀའ་ལས་རྒྱབ་ན་ཡང་དོན་དག་ཡོད་རེད། ཅེས་ཁམས་རྩ་བ་ཉིད་ནས་མེད་པ་ཡིན་ན་འཁོར་འདས་ཐམས་ཅད་ཀྱི་བྱ་བ་བྱེད་ཐུབ་ཡག་གི་གཞི་འདྲ་པོ་ཞིག་རྩ་བ་ཉིད་ནས་མེད་པ་ཡིན་ན། ཉོན་མོངས་པ་ངལ་བ་ཙམ་ཞིག་རེད་མ་གཏོགས་ཐར་པ་སྒྲུབ་པ་ལ་དཀའ་བ་སྤྱད་པ་དོན་མི་འདུག་གསུངས་པ་རེད། འདི་འདྲ་ཡིན་དུས་འཕགས་པ་ཀླུ་སྒྲུབ་ཀྱིས་དགོངས་པ་གཙོ་བོ་སྟོན་ཡོང་དུས་འདི་རེད་ཅེས་གསུངས་ཀྱི་ཡོད་རེད། འཁོར་འདས་ཀུན་གྱི་གཞི་ཟེར་ཡག་འདི་རེད་པས། དེ་ག་ནང་བཞིན་གྱི་དབུ་མ་རྩ་བ་ཤེས་རབ་ནང་ལ། རྒྱལ་བ་རྣམས་ཀྱིས་སྟོང་པ་ཉིད། ། ལྟ་ཀུན་ངེས་པར་འབྱིན་པ་གསུངས། ། གང་དག་སྟོང་པ་ཉིད་ལྟ་བ། ། དེ་དག་སྒྲུབ་ཏུ་མེད་པར་གསུངས། ། ཞེས་གསུངས་པ་རེད། བཅོམ་ལྡན་འདས་ཀྱིས་སྟོང་པ་ཉིད་གསུངས་དགོས་ཡག་རྒྱུ་མཚན་འདི་ག་རེ་རེད་ཟེར་ན། ལྟ་བ་ངེས་འབྱིན་གྱི་གཉེན་པོ་ལ་གསུངས་པ་རེད། ལྟ་བ་ཐམས་ཅད་ལྟ་བ་ངན་པ་འདི་སུན་འབྱིན་པའི་ཆེད་དུ་གསུངས་པ་རེད། འདི་ཡིན་དུས་སྟོང་པ་ཉིད་ལ་ཕྱིན་ཅི་ལོག་ཏུ་ཞེན་སོང་བ་ཡིན་ན། དེ་ལྟར་སྒྲུབ་ཏུ་མེད་པར་གསུངས་པ་ཡིན་པ་རེད། འདི་ཡིན་དུས་མེད་པ་ལས་གཞན་གསུངས་པ་ཡིན་ན་མི་འགྲིག་པ་རེད། མེད་པ་ཁོ་ན་ལ་ཞེན་པ་ཡིན་ན་ས་ར་ཧཱས་གསུངས་པ་རེད། དངོས་པོར་འཛིན་པ་ཕྱུགས་དང་འདྲ་བ་སྟེ། ། དངོས་མེད་འཛིན་པ་དེ་བས་ཀྱང་ནི་བླུན། ། ཞེས་གསུངས་པ་རེད། འདི་ཡིན་པའི་སྐབས་ལ་ཡང་མེད་པ་ཟེར་ཡག་གི་མེད་པའི་ཚད་འདྲ་པོ་འདི་ཡག་པོ་བྱས་ནས་མ་ཤེས་ན། སྤྱིར་ཡོད་མ་རེད་ཅེས་ལབ་བཞག་ན་འགྲིག་གི་ཡོད་མ་རེད། ཡང་ཡོད་རེད་ཅེས་བཤད་ན་ཡང་ཡོད་པའི་ཚད་འདྲ་པོ་ཞིག་སྒྲུབ་མ་ཐུབ་ན།

མི་འགྲིག་པ་རེད་འདུག །འདི་ཡིན་དུས་བདེན་པ་གཉིས་ལ་སྦྱར་ཡོང་དུས་དོན་དམ་པར་སེམས་ཉིད་དོན་དམ་པར་བདེན་པར་མ་གྲུབ་པ་རེད་ཅེས་འདི་མ་གྲུབ་སྟེ། སངས་རྒྱས་བཅོམ་ལྡན་འདས་དང་འདྲ་པོ་ཆོས་ཐམས་ཅད་ཀྱི་ཡིན་ལུགས་ཕྱིན་ཅི་མ་ལོག་པར་གཟིགས་པའི་བདེན་གཉིས་ཀྱི་གནས་ལུགས་ཕྱིན་ཅི་མ་ལོག་པར་གཟིགས་པའི་བཅོམ་ལྡན་འདས་ཀྱིས་མཁྱེན་པ་ཚད་མ་འདིས་མ་གཟིགས་པ་རེད། མེད་པ་ཡང་མ་ཡིན་ཏེ། མངོན་སུམ་ལ་སྐུར་པ་བཏབ་པ་རེད། འཁོར་བ་འཁོར་མཁན་ཡོད་རེད། མྱང་འདས་ཐོབ་མཁན་ཡོད་རེད། འཁོར་འདས་ཀྱི་བྱ་བ་འདི་གང་ལ་བརྟེན་ནས་འབྱུང་བ་རེད་ཟེར་ན། སེམས་ཉིད་ཡོད་པ་ལ་བརྟེན་ནས་འབྱུང་བ་རེད། ཅེས་འདི་སྒྲུབ་ཡོང་བ་རེད་འདུག །འཁོར་འདས་ཀུན་གྱི་གཞི། ༣ ཟུང་འཇུག་དབུ་མའི་ལམ་བསྟན་པ། འོ་ན་འགལ་འདུ་རེད་པས་ཟེར་ན། སེམས་འདི་ཡོད་མེད་གཉིས་ཀ་ལ་བཤད་ཡག་འདྲ་པོ་ཞིག་ཡོད་པ་མ་ཡིན་ཟེར་དུས་ཡང་མེད་བསྡད་མཁན་འདྲ་བོ་ཞིག་འདུག །མེད་པ་མ་ཡིན་ཟེར་བའི་སྐབས་ལ་ཡང་ཡོད་བསྡད་མཁན་འདྲ་པོ་ཞིག་བཤད་བསྡད་ཀྱི་འདུག །འདི་འདྲ་ཡིན་དུས་ཁོ་ཡོད་མེད་གཉིས་ཀ་སེམས་ཆོས་ཤིག་གི་སྟེང་ལ་འགལ་འདུ་འདྲ་པོ་ཞིག་ཆགས་བསྡད་ཀྱི་འདུག་ཟེར་ན། འགལ་འདུ་མ་ཡིན་ཏེ་ཟུང་འཇུག་དབུ་མའི་ལམ་རེད། ཅེས་སེམས་ཀྱི་གནས་ལུགས་འདི་ནི་དཔེར་ན་ཡོད་མེད་གཉིས་ཀ་ལ་བཤད་པ་ཡིན་ན་ཁྱེད་རང་གཞི་གཅིག་ལ་དངོས་པོ་ཆོས་གཉིས་མི་སྲིད་པ་ཡིན་པ་ཡིན་དུས་ངོ་བོ་བདག་གཅིག་པ་ཞིག་ལ་ཆོས་གཉིས་མི་སྲིད་པ་ཡིན་དུས་འདི་འགལ་འདུ་ཆགས་འགྲོ་གི་རེད། སེམས་ལ་དྭོགས་པ་ཟ་ཡག་འདི་ཁོ་ཏན་ཏན་ཡོང་གི་རེད་དེ། ཡིན་ན་ཡང་སྒྲོ་སྐུར་རྟག་ཆད་ཀྱི་མཐའ་འགོག་པ་ཙམ་གྱིས་ཡོད་པ་ལ་སྒྲོ་འདོགས་པ་དང༌། མེད་པ་ལ་སྐུར་པ་བཏབ་པའི་རྟག་ཆད་ཀྱི་མཐའ་འགོག་པ་ཙམ་ཞིག་བསྟན་པ་རེད་མ་གཏོགས་མཐའ་འདི་འགགས་ཚར་བའི་སྐབས་སུ་ཡང་དེ་ལྟ་བུ་ཞིག་དགོས་ཀྱི་རེད། ཅེས་ཚུར་སྒྲུབ་ཡག་གང་ཡང་མེད་པ་རེད།

དབུ་མའི་ལམ་གྱི་སྐབས་ལ། ཀུན་རྟོག་ཐམས་ཅད་ཕར་སྤངས་ཚར་བའི་སྐབས་སུ་ཁོ་ཐར་པ་ག་རེ་ཡོད་པ་འདི་ཚུར་མངོན་དུས་བྱེད་པ་རེད་མ་གཏོགས་འདི་ཕར་སྤངས་པའི་ཤུགས་ལ་འདི་ཚུར་སྒྲུབ་དགོས་རེད་ཟེར་ཡག་སྐད་ཆ་གང་ཡང་མེད་པ་རེད། འཕགས་པ་ཀླུ་སྒྲུབ་ཀྱིས། ཀུན་རྟོག་ཐམས་ཅད་སྤངས་པའི་ཕྱིར། ། སྟོང་ཉིད་བདུད་རྩི་འཐུང་བྱེད་དེ། ། གང་ཞིག་དེ་ལ་ཞེན་གྱུར་པ། ། དེ་ཡང་ཁྱེད་ཀྱིས་སྤངས་པ་ལགས། ། ཞེས་བཤད་ཡོང་དུས་ཀུན་རྟོག་ཐམས་ཅད་སྤངས་ཚར་བའི་མཇུག་འདི་ལ་ད་རུང་ཡང་སྟོང་པ་ཉིད་ཟེར་ཡག་ཅིག་ཡོད་རེད་སེམས་བྱས་ནས་ཞེན་པ་ཡིན་ན་དེ་ཡང་མི་འགྲིག་པ་རེད། དེ་ཡང་བཅོམ་ལྡན་འདས་ཁྱེད་ཀྱིས་སྤངས་པ་ལགས་གསུངས་པ་རེད། འདི་ཡིན་དུས་འགལ་འདུ་མ་ཡིན་ཟུང་འཇུག་ཟེར་ཡག་འདི་ག་རེ། ཀུན་རྫོབ་བདེན་པ་དང༌། དོན་དམ་བདེན་པ་གཉིས་པོའམ་སྣང་ཚུལ་དང་སྟོང་ཚུལ་གཉིས་པོ་འདི། འདི་ནི་ཟུང་དུ་འཇུག་པ་ཞེས་ལབ་པ་རེད། ཟུང་དུ་འཇུག་པ་དབུ་མའི་ལམ་ཞེས་དབུ་མ་ཟེར་ཡག་འདི། རྟག་ཆད་གཉིས་ཀྱི་མཐའ་སྤངས་པ་ཡི་ལམ་དབུ་མ་ཞེས་ལབ་པ་རེད། ཡོད་པ་ལ་ཞེན་པ་འདི་རྟག་པ་རེད། མེད་པ་ལ་ཞེན་པ་འདི་ཆད་པ་ཡིན་པ་རེད། ༤ ཡོད་མེད་གཉིས་ཀྱི་མཐའ་སེལ་ཚུལ། འདི་འདྲ་ཡིན་དུས་སྣང་བ་དང་སྟོང་པ་གཉིས་བྱས་སྣང་བས་ག་རེ་དགག་པ་རེད་ཟེར་ན། སྣང་བས་མེད་མཐའ་སེལ་བ་ཡིན་པ་རེད། སྟོང་པས་ག་རེ་བྱས་པ་རེད་ཟེར་ན། ཡོད་མཐའ་སེལ་བ་རེད། ང་ཚོ་སྤྱིར་བཏང་གི་ཆོས་ལུགས་མང་ཆེ་བས་འདི་རང་གསུང་གིས་ཡོད་རེད་བ། སྣང་སྟོང་ཟུང་འཇུག་ཞེས་བཤད་ཡོང་དུས་ཟུང་དུ་འཇུག་ཡག་འདི་སྣང་བས་མེད་མཐའ་སེལ་ཐུབ་ཡག་དང༌། སྟོང་པས་ཡོད་མཐའ་སེལ་ཐུབ་པ་རེད། ཡིན་ན་ཡང་རྗེ་རིན་པོ་ཆེས། ཡང་འདི་ལས་ལོག་ག་ཞིག་བྱས་ནས་སྟོང་པས་མེད་མཐའ་སེལ་ཐུབ་ཡག་དང༌། སྣང་བས་ཡོད་མཐའ་སེལ་ཐུབ་པ་ཞིག་གི་ཐོག་ནས་གསལ་ཆ་ཞིག་གསུང་གི་ཡོད་རེད། འདི་ཡང་ཚིག་འདི་ལ་སྣང་ཞེས་བཤད་ཡོང་དུས་གཞི་ཁོ་རང་བདེན་པ་མ་གྲུབ་པའི་ཆ་ནས་བཤད་ཡོང་དུས་སྣང་ཟེར་ཡག་གི་ཁོ་རང་གཞི་ཁོ་རང་བདེན་པར་མ་གྲུབ་པ་ཚིག་གིས་མཚོན་ཐུབ་ཀྱི་རེད།

ཅེས་འདི་འདྲ་ཡིན་དུས་སྣང་ཞེས་པའི་ཚིག་ཁོ་རང་གིས་ཀྱང་ཡོད་པའི་མཐའ་སེལ་ཐུབ་ཀྱི་རེད། སྟོང་ཟེར་དུས་སྟོང་གཞི་ཞིག་བཤད་དགོས་བ་རེད་མ་གཏོགས་སྟོང་གཞི་མེད་པར་སྟོང་པ་ཡོང་གི་རེད་ཅེས་འདི་ཡིན་དུས་སྟོང་ཟེར་ཡག་འདི་ཡང་ཁོ་ག་རེ། མེད་མཐའ་ཞིག་སེལ་ཐུབ་ཀྱི་རེད་ཅེས་ལབ་པ་རེད། ཡོད་པའི་ཤུགས་ཀྱིས་ཚུར་ཡོང་ཐུབ་ཀྱི་རེད། ཡང་ཚིག་འདི་ཡང་བཀྲལ་སྟངས་མ་འདྲ་བ་ཞིག་ཡོང་གི་ཡོད་རེད། འདི་གཉིས་གཅིག་པ་ཡིན་པ་རེད། གང་ལྟར་ག་བ་སྦྱར་ན་ཡང་འདི་འདྲ་ཡིན་དུས་ཟུང་འཇུག་དབུ་མའི་ལམ་ཟེར་བ་འདི་ཕར་སྒྲོ་སྐུར་གྱི་རྟག་ཆད་ཀྱི་མཐའ་ཕར་བཀག་ནས་དེ་ནས་མཐའ་དེ་དག་གང་ལ་ཡང་མ་ཞེན་པ་མཐའ་འདི་གང་དུ་ཡང་གྲུབ་རྒྱུ་མེད་པ་གྲུབ་རྒྱུ་ཡི་ཆོས་རྡུལ་ཙམ་ཡང་མེད་པ་ཞིག་ལ་དབུ་མའི་ལམ་ཞེས་ལབ་པ་རེད། ཟབ་མོའི་ལམ་ཟེར་བ་འདི་མཐའ་ཐམས་ཅད་འགོག་པས་ལམ་དབུ་མ་འདི་ལ་དེ་ནས་མཐའ་བྲལ་སེམས་ཀྱི་ཆོས་ཉིད་རྟོགས་པར་ཤོག །དེ་ལྟ་བུ་འདིའི་སྟེང་ལ་སླེབས་ནས་ཞེས་འདི་ནས་མཐའ་དང་བྲལ་བ་སེམས་ཀྱི་ངོ་བོ་འདི་ག་རེ་རེད། མཐའ་བཞི་དང་སྤྲོས་པ་བརྒྱད་ལ་སོགས་པ་གང་གི་ངོ་བོ་ལ་ཡང་ཡོད་མ་རེད། དེ་མེད་པ་ཡིན་དུས། མཐའ་བྲལ་སེམས་ཀྱི་ཆོས་ཉིད་རྟོགས་པར་ཤོག །གསུངས་པ་རེད་འདུག །སེམས་ཀྱི་ཆོས་ཉིད་ཟེར་ཡག་འདི་སེམས་ཀྱི་རང་བཞིན་སེམས་ཀྱི་ངོ་བོ་སེམས་ཀྱི་མཚན་ཉིད་ག་རེ་ཡིན་ན་ཡང་སེམས་ཀྱིས་མ་བཅོས་པ་འདི་རྟོགས་པར་ཤོག་གསུང་བ་རེད། ན ཡིན་མིན་གྱི་མཐའ་སྤོང་བ། འདི་ཡིན་ཞེས་པ་གང་གིས་མཚོན་པ་མེད། ། འདི་མིན་ཞེས་བྱ་གང་གིས་བཀག་པ་མེད། ། བློ་ལས་འདས་པའི་ཆོས་ཉིད་འདུས་མ་བྱས། ། ཡང་དག་དོན་གྱི་མཐའ་ནི་ངེས་པར་ཤོག ། ༡ དོན་དམ་པར་གང་གིས་ཀྱང་མཚོན་མི་ཐུབ་པ། དེ་ཡི་གོང་ལ་བཤད་པ་འདི་སྤྱིར་བཏང་གཅིག་པ་གཅིག་ཀྱང་རེད། ཡིན་ན་ཡང་ཏོག་ཙམ་ཞིག་མི་འདྲ་བ་འདི། འདི་ཡིན་ཞེས་པ་གང་གིས་མཚོན་པ་མེད། །ཅེས་འདི་ཡིན་ཟེར་བའི་སྐབས་ལ་ཆོས་ཉིད་ཀྱི་གནས་ཚུལ་འདི་ལ་སྟོང་པ་ཉིད་ཟེར་ནས་ལབ་ན་ཡང་རེད།

སྐྱེ་བ་མེད་པ་ཞེས་ལབ་ན་ཡང་རེད། སྤྲོས་པ་དང་བྲལ་བ་རེད་ཅེས་ལབ་ན་ཡང་རེད། དོན་དམ་པ་ཞེས་ལབ་ན་ཡང་རེད། དེ་ནང་བཞིན་མིང་ག་ཚོད་མང་པོ་བཏགས་ན་ཡང་དོན་དམ་པར་མིང་ག་ཚོད་མང་པོ་བཏགས་ན་ཡང་ག་ཚོད་ཅིག་བཏགས། ག་ཚོད་བསྙད། ག་ཚོད་བྱས་ན་ཡང་གནས་ལུགས་ཀྱི་རང་བཞིན་དེ་མཚོན་ཐུབ་ཀྱི་མ་རེད་ཅེས་ལབ་པ་རེད། དཔེ་གང་གིས་ཀྱང་མཚོན་ཐུབ་ཀྱིས་མ་རེད། བརྗོད་པ་གང་གིས་ཀྱང་མཚོན་ཐུབ་ཀྱིས་མ་རེད་གསུང་བ་རེད། དཔེ་དང༌། ཚིག་དང༌། ཐ་སྙད་ཐམས་ཅད་ལས་འདས་པ་ཡིན་པ་རེད། དཔེས་མཚོན་ཐུབ་ཀྱི་མ་རེད་ཟེར་བ་འདི་མཚོན་མི་ཐུབ་པའི་རྒྱུ་མཚན་འདི་གང་རེད་ཟེར་ན་ཁོ་ཀུན་རྫོབ་ཏུ་བློ་ཀུན་རྫོབ་པའི་ཡུལ་ལས་འདས་པ་ཡིན་པ་རེད། བློ་ཀུན་རྫོབ་པའི་ཡུལ་ལས་འདས་པ། དོན་དམ་པའི་བདེན་པ་འདི་གཉིས་འཛིན་གྱི་ནང་ལོག་ལ་ཇི་བཞིན་དུ་རྟོགས་མི་ཐུབ་པ་ཡིན་པ་རེད། འདི་རྟོགས་མི་ཐུབ་པ་ཡིན་དུས་ཁོ་དཔེ་གང་གིས་ཀྱང་མཚོན་མི་ཐུབ་པ། བརྗོད་པ་གང་ནས་ཀྱང་འདས་པ་ཡིན་པ་རེད། ཕྲ་ཕྱིར་ཐོས་པའི་ཡུལ་མིན་ཏེ། ། དོན་དམ་ཡིན་ཕྱིར་བསམ་བྱའི་མིན། ། ཆོས་ཉིད་ཟབ་ཕྱིར་འཇིག་རྟེན་པའི། ། སྒོམ་པ་ལ་སོགས་ཡུལ་མ་ཡིན། ། ཞེས་རྒྱུད་བླ་མ་ལ་གསུངས་པ་ཡིན་དུས་ཤིན་ཏུ་ཕྲ་བའི་ཆ་ནས་འཇིག་རྟེན་པའི་ཐོས་པའི་ཡུལ་མ་ཡིན་ཞེས། ཕྲ་ཕྱིར་ཐོས་པའི་ཡུལ་མིན་ཞེས་དོན་དམ་པ་ཡིན་པའི་ཕྱིར་ན་འཇིག་རྟེན་པའི་བསམ་པའི་ཡུལ་ལས་འདས་པ་རེད། ཆོས་ཉིད་ཤིན་ཏུ་ཟབ་པའི་ཕྱིར་ན་འཇིག་རྟེན་པའི་སྒོམ་པ་ལས་འདས་པ་རེད་ཟེར། འདི་འདྲ་ཡིན་དུས་གང་གིས་ཀྱང་མཚོན་མི་ཐུབ་པ་ཡིན་གསུང་བ་འདི་ཡིན་པ་རེད། ༢ དོན་དམ་པར་གང་གིས་ཀྱང་བཀག་མི་ཐུབ་པ། འདི་མིན་ཞེས་བྱ་གང་གིས་བཀག་པ་མེད། །དབུ་མའི་སྐབས་སུ་བདེན་པ་གཉིས་བཤད་ཡོང་བའི་སྐབས་སུ་སྐྱེ་བ་བཀག་གི་ཡོད་རེད། གཅིག་ཡོད་མ་རེད་ཟེར་གྱི་ཡོད་རེད། དུ་མ་ཡོད་མ་རེད་ཟེར་གྱི་ཡོད་རེད། བདེན་པ་གྲུབ་པ་ཡོད་མ་རེད་ཟེར་གྱི་ཡོད་རེད།

མཐའ་ཐམས་ཅད་བཀག་བསྡད་ཀྱི་ཡོད་རེད། མཐའ་ཐམས་ཅད་བཀག་ཡོང་བའི་སྐབས་སུ་མཐའ་བཀག་པ་དེའི་ནང་ལོག་ལ་ཆོས་ཉིད་ཁོ་རང་བཀག་ཐུབ་ཀྱི་རེད་པས་ཟེར་ན་འདི་བཀག་ཐུབ་ཀྱི་མ་རེད། བཀག་མི་ཐུབ་པ་ཡིན་དུས་དེ་མ་ཡིན་ཞེས་བྱ་བ་གང་གིས་ཀྱང་བཀག་ཐུབ་ཀྱི་མ་རེད་ཟེར་བ་རེད། སྟོང་པ་ཉིད་ཀྱི་ཆོས་ཐམས་ཅད་རང་བཞིན་གྱིས་མ་གྲུབ་པ་གཏན་ལ་ཕབ་ཡོང་དུས་དེ་ནས་བདེན་པར་མ་གྲུབ་པ་དང༌། སྣང་ཙམ་ཞིག་རེད་མ་གཏོགས་ཁོ་རང་བཞིན་གྱིས་མ་གྲུབ་པ་གཏན་ལ་ཕབ་ཡོང་དུས་གང་ཡང་ཡོད་མ་རེད། གཅིག་ཀྱང་ཡོད་མ་རེད། དུ་མ་ཡང་ཡོད་མ་རེད། རྟག་པ་ཡང་ཡོད་མ་རེད། ཆད་པ་ཡང་ཡོད་མ་རེད། ཅེས་རྟག་པ་དང་ཆད་པ་ཐམས་ཅད་བཀག་ཡོང་དུས་འདིའི་ནང་ལ་ཆོས་ཉིད་འདི་བཀག་འགྲོ་གི་རེད་པས་ཟེར་ན་བཀག་ཐུབ་ཀྱི་མ་རེད་ཅེས་ལབ་པ་རེད། ཆོས་ཉིད་ཁོ་རང་བཀག་ཐུབ་ཀྱི་ཡོད་མ་རེད། འདི་ཡིན་དུས་བཀག་ཀྱང་ཐུབ་ཀྱི་ཡོད་མ་རེད། ཁོ་ག་ཚོད་ཅིག་བཀག་པ་ཡིན་ན་ཡང་གཅིག་དུ་བྲལ་ལ་སོགས་པར་རྟག་པ་དང་ཆད་པ་ལ་སོགས་པར་ག་ཚོད་བཀག་ན་ཡང་ཆོས་ཉིད་འདི་ཕར་གསལ་དུ་བཏང་ཡག་དང༌། ཆོས་ཉིད་ལ་ཕར་ཐག་ཉེ་རུ་འགྲོ་ཡག་གི་ཐབས་ཤིག་བསྟན་བསྡད་ཀྱི་ཡོད་རེད་མ་གཏོགས་ཆོས་ཉིད་བཀག་ཐུབ་ཀྱི་མ་རེད་གསུངས་པ་རེད། དབུ་མ་རྒྱན་གྱི་ནང་ལ། ཡང་དག་ཏུ་ན་སྤྲོས་པ་ཡི། ། ཚོགས་རྣམས་ཀུན་ལས་དེ་གྲོལ་ཡིན། ། སྐྱེ་ལ་སོགས་པ་མེད་པའི་ཕྱིར། ། སྐྱེ་བ་མེད་ལ་སོགས་མི་སྲིད། ། གསུངས་འདུག་ཨ། འོ་འདི་འདྲ་ཡིན་དུས་ཡང་དག་པ་ལ་དགག་བྱ་འགོག་བྱེད་ཐམས་ཅད་དང་བྲལ་བ་ཡིན་པ་རེད། ཆོས་ཉིད་ཀྱི་གནས་ལུགས་ཀྱི་སྟེང་ལ་དགག་བྱ་ཡོད་མ་རེད། འགོག་བྱེད་ཡོད་མ་རེད། སྦྱང་བྱ་ཡོད་མ་རེད། སྦྱོང་བྱེད་ཡོད་མ་རེད། སྦྱངས་འབྲས་གང་ཡང་ཡོད་མ་རེད། ཆོས་ཉིད་གནས་ལུགས་ཀྱི་སྟེང་ལ་དབུ་མ་བདེན་གཉིས་ཀྱི་ནང་ལ། སྐྱེ་བ་ལ་སོགས་བཀག་པ་ཡང༌། ། ཡང་དག་པ་དང་མཐུན་པའི་ཕྱིར། ། ཞེས། ཡང་དག་པ་དང་མཐུན་ཕྱིར་འདོད། །

ཅེས་ལབ་ཡོང་བའི་སྐབས་སུ་སྐྱེ་བ་མེད་པ་ལ་སོགས་བཀག་ཡག་འདི་ཡང་དག་པ་དངོས་པོ་ཡང་དག་པའི་མཐའ་དང་མཐུན་པ་ཙམ་ཞིག་ཐོག་ནས་བཀག་པ་རེད་མ་གཏོགས། དོན་དམ་པ་ལ་དགག་བྱ་འགོག་བྱེད་ཀྱི་མཐའ་ཐམས་ཅད་དང་བྲལ་བ་ཞིག་བཤད་དགོས་ཀྱི་ཡོད་རེད། འདི་རེད་མ་གཏོགས་ཡང་དག་པ་ལ་དགག་བྱ་དང་འགོག་བྱེད་གཉིས་མེད་པ་རེད། འདི་ཡིན་དུས་འདི་ཡིན་ཞེས་མཚོན་མི་ཐུབ་པ་བྱས། འདི་མིན་ཞེས་བྱས་ནས་ཆོས་ཉིད་ཀྱི་སྟེང་ལ་ཕ་བཀག་ཡག་མེད་པ། འདི་འདྲའི་ཆོས་ཉིད་འདི་ག་རེ་ཟེར་ན་བློ་ལས་འདས་པ་རེད་ཅེས་ལབ་པ་རེད། ༣ ཆོས་ཉིད་བློ་ལས་འདས་པར་བསྟན་པ། བློ་ཟེར་བ་འདི་བློ་ཀུན་རྫོབ་པའམ་བློ་གཉིས་འཛིན་ཅན། བློ་གཉིས་སུ་འཛིན་པའི་བློའམ་བློ་ཀུན་རྫོབ་པའི་བློ་ལས་འདས་པ་ཡིན་གསུངས་པ་རེད། བློ་ལས་འདས་པའི་ཆོས་ཉིད། ཆོས་ཉིད་ཟེར་ཡག་འདི་ཡེ་གདོད་མ་ནས་གཤིས་ལ་འཕོ་འགྱུར་མེད་པའི་ཆ་ནས་ཆོས་ཉིད་ཅེས་ལབ་པ་རེད། འདུས་མ་བྱས་པ་ཟེར་ནའང་གཅིག་པ་རེད། གང་ལྟར་སྐྱེ་འགགས་གནས་གསུམ་དང་བྲལ་བའི་ཆ་ནས་འདུས་མ་བྱས་པ་ཟེར་བ་རེད། འདུས་མ་བྱས་ཟེར་ཡག་འདི་སྐྱེ་འགགས་གནས་གསུམ་དང་བྲལ་བ། ཁོ་སྤྱིར་བཏང་གི་བཏགས་པའི་ཚིག་ཅིག་རེད། ཁོ་སྐད་ཅིག་མ་མ་ཡིན་པའི་ཆོས་ཤིག་ལ། འདུས་མ་བྱས་ཞེས་བཏགས་ཀྱི་ཡོད་པ་ཡིན་དུས། དེ་ལྟ་བུ་བདེན་གཉིས་ནང་ལ་ཡང༌། ཡང་དག་ཏུ་ན་གཉིས་མེད་དེ། ། འདི་ནི་སྤྲོས་པ་མེད་པ་ཡིན། ། འཇམ་དཔལ་གྱིས་ནི་ཡང་དག་ཞུས། ། རྒྱལ་བའི་སྲས་པོས་མི་གསུངས་བཞུགས། ། གསུངས་པ་རེད། འཇམ་པའི་དབྱངས་ཀྱིས་རྒྱལ་བའི་སྲས་པོ་ལ་ཞུས་ཡོང་དུས་སྤྲོས་པ་མེད་པའི་མཐའ་འདི་ག་འདྲ་ཞིག་རེད་ཅེས་ཟེར་ནས་བཀའ་འདྲི་ཞུས་ཡོང་དུས་རྒྱལ་བའི་སྲས་པོས་མ་གསུང་ནས་བཞུགས་པ་རེད། མ་གསུང་ནས་བཞུགས་དགོས་ཡག་རྒྱུ་མཚན་གང་རེད་ཟེར་ན། ཁོ་སྐྱེ་འགགས་གནས་གསུམ་དང་བྲལ་བའི་གཤིས་ཁོ་རང་ལ་འཕོ་འགྱུར་དང་བྲལ་བ་ཡིན་པ་ཡིན་དུས། འདི་དཔེ་དང༌།

ཚིག་དང༌། ཐ་སྙད་ཀྱི་ཐོག་ནས་མཚོན་མ་ཐུབ་པ་ཡིན་དུས་མ་གསུང་བར་བཞུགས་ཡོང་བ་རེད་འདུག །མ་གསུང་བར་བཞུགས་ཡོང་དུས་མ་གསུང་བར་བཞུགས་པ་གང་ཡིན་པ་དེ་གསུང་རྒྱུ་མེད་ནས་གསུང་མ་ཐུབ་ནས་མ་གསུང་བར་བཞུགས་པ་མ་རེད། ཡིན་ན་ཡང་གསུང་བྱ་གསུང་བྱེད་དང་བྲལ་ཡོང་དུས་མ་གསུང་བར་བཞུགས་པ་ཡིན་པ་རེད། མ་གསུང་བར་བཞུགས་པ་གང་ཡིན་པ་དེ་ཡང་དག་དོན་གྱི་མཐའ་ནི་ངེས་པར་ཤོག་གསུངས་པ་རེད། ༤ ཡང་དག་དོན་གྱི་མཐའ་ངོས་བཟུང་བ། ཡང་དག་པའི་དོན་གྱི་མཐའ་ཟེར་བ་འདི་གང་རེད། ཆོས་ཐམས་ཅད་ཀྱི་མཐར་ཐུག་གི་སྐྱེལ་ས་འདྲ་པོ་འདི་རེད། ཆོས་ཐམས་ཅད་ཀྱི་མཐར་ཐུག་གི་བབས་སའམ་སྐྱེལ་ས་འདྲ་པོ་འདི་ཡང་དག་པའི་མཐའ་ཡིན་པ་རེད། ཆོས་ཉིད་ཀྱི་གཟིགས་པ་དབང་བཙན་པོ་བྱས་ནས་བཤད་ཡོང་དུས་ཆོས་ཉིད་གཟིགས་པའི་ངོ་ལ་མཐར་ཐུག་གི་ཁོ་རང་བབས་ས་འདྲ་པོ་ག་རེ་ཡོད་པ་འདི་ཡང་དག་པའི་མཐའ་ཡིན་པ་རེད། འདི་ཡིན་དུས་མདོ་སྔགས་གཉིས་ཀྱི་སྐབས་ལ་ལྟ་བ་ལ་ཁྱད་པར་མེད་པ་རེད། འདི་སྐབས་ལ་དགག་བྱ་མེད་པ་དང་བསྒྲུབ་བྱ་མེད་པ། དགག་སྒྲུབ་གཉིས་ཀྱི་མཐའ་ལས་འདས་པའི་ཆོས་ཉིད་གནས་ལུགས་འདི་དབང་བཙན་པོ་བཤད་ཡོང་དུས། སྤྱིར་ལམ་གྱི་རྣམ་གྲངས་ཆེ་ཆུང་མང་ཉུང་གི་ཁྱད་པར་དང་ཟབ་མི་ཟབ་ཀྱི་ཁྱད་པར་ཕྲན་བུ་ཡོང་གི་རེད། ལམ་ལྟ་བ་འགྲོ་སྟངས་ཀྱི་ཐོག་ལ་ཡང་མདོ་སྔགས་གཉིས་ལ་ཁྱད་པར་མེད་པ་རེད། དུས་འཁོར་སྐབས་ལ། 

ཕྲ་རབ་རྡུལ་གྱི་ཆོས་ལས་འདས། ། ཟེར་བ་འདི་གང་ལྟར་ཕྲ་རབ་རྡུལ་གྱི་ཆོས་འདི་ཀུན་རྫོབ་ཀྱི་བློ་ཀུན་རྫོབ་པའི་ཆོས་ལས་འདས་དགོས་བ་ཡིན་པ་དང་འདི་འདྲ་འདི་འཕགས་པ་ཡེ་ཤེས་ཀྱིས་གཟིགས་པ་ཁོ་ནའི་ཡུལ་དུ་འགྱུར་བ་མ་གཏོགས་འཇིག་རྟེན་པའི་བློ་ཀུན་རྫོབ་ཀྱི་བློའི་སྤྱོད་ཡུལ་དུ་འགྱུར་མ་ཐུབ་པ་ཡིན་པའི་ཆ་ནས་ཕྲ་རབ་རྡུལ་གྱི་ཆོས་ཉིད་དེ་གསུང་བ་རེད། འདི་ཡིན་དུས་ཆོས་ཐམས་ཅད་ཀྱི་མཐར་ཐུག་གི་སྐྱེལ་ས་འདྲ་པོ་འདི་སྤྲོས་པ་ཐམས་ཅད་དང་བྲལ་བའི་གནས་ལུགས་དེའི་སྟེང་ལ་ངེས་པར་ཤོག་ཅེས་ངེས་པར་ཤོག་ཟེར་ཡག་འདི་ངེས་ཤེས་སྐྱེ་ཐུབ་པར་ཤོག་གསུངས་པ་རེད། ངེས་ཤེས་སྐྱེ་བར་བྱས་པ་ལ་དང་པོ་ཚད་མ་སྔོན་དུ་འགྲོ་དགོས་ཀྱི་ཡོད་རེད། ཚད་མ་མེད་ན་ངེས་ཤེས་སྐྱེ་ཐུབ་ཀྱི་མ་རེད། པ སྟོང་དང་རྟེན་འབྱུང་ཟུང་འཇུག་མི་འགལ་བར་བསྟན་པ། འདི་ཉིད་མ་རྟོགས་འཁོར་བའི་རྒྱ་མཚོ་འཁོར། ། འདི་ཉིད་རྟོགས་ན་སངས་རྒྱས་གཞན་ན་མེད། ། ཐམས་ཅད་འདི་ཡིན་འདི་མིན་གང་ཡང་མེད། ། ཆོས་ཉིད་ཀུན་གཞིའི་མཚང་ནི་རིག་པར་ཤོག ། ༡ མ་རྟོགས་དབང་གིས་འཁོར་བར་འཁྱམས་པར་བསྟན་པ། འདི་མ་རྟོགས་པའི་དེ་ལྟ་བུའི་གནས་ལུགས་འདི་སེམས་ཅན་ཐམས་ཅད་ཀྱི་རྒྱུད་ལ་ཡོད་རེད། ཡིན་ན་ཡང་མ་རྟོགས་པའི་དབང་གིས་འཁོར་བ་ལ་འཁོར་བ་ཡིན་པ་རེད། རང་གི་རང་ཆས་སུ་ཡོད་རེད། ཡིན་ན་ཡང་མ་རྟོགས་པ་རེད། འདི་ཡིན་དུས་མ་རྟོགས་འཁོར་བའི་རྒྱ་མཚོར་འཁོར། ཞེས་མ་རྟོགས་ཟེར་ཡག་འདི་ག་རེ། ཡོད་ནས་མ་རྟོགས་པ་རེད་མ་གཏོགས་མེད་ནས་མ་རྟོགས་པ་མ་རེད། རང་ལ་ཡེ་གདོད་མ་ནས་རང་ཆས་སུ་ཡོད་རེད། རང་ཆས་སུ་ཡོད་ན་ཡང་མ་རིག་པ་དང༌། ལས་དང་ཉོན་མོངས་པས་སྒྲིབ་པའི་དབང་གིས་མ་རྟོགས་པ་ཡིན་པ་རེད། རྒྱུད་བླ་མའི་ནང་ལོག་ལ། དཔེ་དགུ་དང་དོན་དགུ་ཡིས་གསུངས་པ་ནང་བཞིན་གྱིས་ཐོག་ནས་སྒྲིབ་སོང་བ་ཡིན་པ་རེད། འདི་བླ་མའི་མན་ངག་དང༌། ཐབས་ཁྱད་པར་ཅན་ལ་བསྟེན་ནས་བཤད་ཡོང་དུས་ཙམ་པ་ལ།

དེ་ནས་རྟོགས་ཡོང་བ་རེད། ལྷན་ཅིག་སྐྱེས་པའི་ཡེ་ཤེས་དེ། ། གང་དུ་ཡང་ནི་མི་རྙེད་དེ། ། བླ་མས་དུས་ཐབས་སྟོན་པ་དང༌། ། བདག་གི་བསོད་ནམས་ལས་ཤེས་བྱ། ། ཞེས་གསུངས་པ་ནང་བཞིན་གྱིས། ལྷན་ཅིག་སྐྱེས་པའི་ཡེ་ཤེས་འདི། བླ་མས་དུས་ཐབས་སྟོན་པ་དང༌། བདག་གི་བསོད་ནམས་གཉིས་ལ་བརྟེན་ནས་རྟོགས་དགོས་པ་ཡིན་པ་རེད། འདི་རྟོགས་ན་འཁོར་བ་ལས་ཐར་པ་ཡིན་པ་རེད། འདི་མ་རྟོགས་ཀྱི་བར་ལ་འཁོར་བའི་རྒྱ་མཚོར་འཁོར་བ་ཡིན་པ་རེད། དོན་མེད་པར་འཁོར་བར་འཁྱམས་པ་ཡིན་པ་རེད། རང་གི་རང་བཞིན་རང་འཁོར་བ་ལ་ཐར་ཡག་གི་ཐབས་ཀྱི་ཆོས་ཉིད་ཀྱི་གནས་ཚུལ་འདི་རང་ལ་རང་ཆས་སུ་ཡོད་པར་རྨོངས་པའི་དབང་གིས་མ་རྟོགས་ནས་འཁོར་བའི་རྒྱ་མཚོར་འཁོར། འདི་སྐབས་ལ་རྟེན་འབྲེལ་ལུགས་འབྱུང་གི་ཐོག་ནས་འཁོར་ཡོང་བ་རེད། མ་རིག་པ་ནས་རྒ་ཤིའི་བར་ལ་མར་རྟེན་འབྲེལ་གྱི་ལུགས་འབྱུང་གི་ཚུལ་གྱི་འཁོར་བ་ལ་འཁོར་ཚུལ་བཤད་པ་རེད། འདི་ཉིད་རྟོགས་ན་ཞེས་འདི་འདྲའི་གནས་ཚུལ་འདི་རང་ལ་ཡེ་གདོད་མ་ནས་རང་ཆས་སུ་ཡོད་པ་འདི་རྟོགས། རང་ལ་འདུ་འབྲལ་མེད་པ་ཞིག་གི་ཐོག་ནས་ཡོད་པ་རྟོགས་ཐུབ་པ་ཡིན་ན་སངས་རྒྱས་གཞན་ན་མེད། ཅེས་སངས་རྒྱས་རང་གི་སེམས་ནས་རྙེད་པ་ཡིན་པ་རེད། འདི་སྐབས་ལ་ལུགས་ལྡོག་གི་རྟེན་འབྲེལ་ལ་བརྟེན་ནས་སངས་རྒྱས་པ། རྟེན་འབྲེལ་ལུགས་ལྡོག་གི་ཐོག་ནས་སྒྲུབ་པ་ཡིན་པ་རེད། ༢ རང་ལ་ཡོད་པའི་གནས་ལུགས་ལས་སངས་རྒྱས་གཞན་ན་མེད་པ། སངས་རྒྱས་གཞན་ན་མེད་ཟེར་ཡག་འདི་སངས་རྒྱས་ཀྱི་གོ་འཕང་ཐོབ་ཡག་གཞན་དག་གཅིག་ན་འགྲོ་ས་གང་ཡང་མེད་པ་རེད། གང་ལྟར་རང་ལ་ཡོད་པའི་གནས་ལུགས་འདི་མངོན་དུ་འགྱུར་ཡོང་བའི་སྐབས་སུ་སངས་རྒྱས་ཐོབ་པ་ཡིན་པའི་ཆ་ནས་སངས་རྒྱས་གཞན་དུ་སྒྲུབ་མི་དགོས་པ་རེད། རྗེ་བཙུན་མི་ལས་དྭགས་པོ་ལ་གསུངས་པ་ནང་བཞིན་གྱིས། ལྟ་བ་ཡིན་པ་ངེས་ཀྱི་སེམས་ལ་ལྟོས། ། སེམས་ལས་གཞན་པའི་ལྟ་བ་བཙལ་བ་ནི། ། གྱད་ཀྱི་ནོར་འཚོལ་དང་འདྲ་བོ་ཨང་ངེ་ལྷ་རྗེ་སྟོན་པ་བ། །

གསུངས་པ་འདི་རང་གི་སེམས་ལ་ལྟོས་གསུངས་པ་རེད། ལྟོས་ཤིག་རང་གི་སེམས་ལ་ལྟོས། ། སེམས་ཉིད་ཅིར་ཡང་གྲུབ་པ་མེད། ། གྲུབ་པ་མེད་པའི་སེམས་ཉིད་ལ། ། སྣ་ཚོགས་སྣང་བ་ངོ་མཚར་ཆེ། ། ཟེར་ཡག་འདི་ད་ག་རང་གི་སེམས་ལ་བལྟ་དགོས་ཡག་དང༌། དེ་ནས་སེམས་ཁོ་རང་ལ་བལྟ་ཟེར་དུས་ག་རེ་རེད་ཡུལ་དང་ཡུལ་ཅན་འདྲ་པོ་བལྟ་རྒྱུ་མ་ཡིན་པ། ཡུལ་དང་ཡུལ་ཅན་གཉིས་སུ་མེད་པའི་ཚུལ་གྱིས་བལྟ་དགོས་པ་ཡིན་པ་རེད། ཡུལ་ཅི་ཡང་མ་གྲུབ་པ་ལ་ཡུལ་ཅན་གྱིས་ཅི་ཡང་མི་མཐོང་བའི་ཚུལ་གྱིས་བལྟ་དགོས་པ་རེད། བཅོམ་ལྡན་འདས་ཀྱིས་ཀྱང་འདས་པའི་ཆོས་ཐམས་ཅད་ཀྱང་མ་གཟིགས། མ་འོངས་པའི་ཆོས་ཐམས་ཅད་ཀྱང་གཟིགས་པར་མི་འགྱུར། ད་ལྟ་བའི་ཆོས་ཐམས་ཅད་ཀྱང་མི་གཟིགས་པའི་གཟིགས་པ་ཆེན་པོ་ཟེར་ནས་བཤད་དགོས་ཡག་འདི་གཟིགས་པ་ཆེན་པོ་འདི། ཡུལ་དང་ཡུལ་ཅན་གཉིས་སུ་མེད་པའི་ཚུལ་གྱིས་རྟོགས་དགོས་པ་ཞིག་མ་གཏོགས། ཡུལ་དང་ཡུལ་ཅན་གཉིས་སུ་འཛིན་པའི་ཐོག་ནས་རྟོགས་པ་ཡིན་ན་སེམས་ལ། ཡུལ་དང་ཡུལ་ཅན་གཉིས་སུ་སེམས་ལ་སེམས་ཀྱིས་བལྟ་ཡོང་དུས་གཉིས་སུ་འཛིན་པའི་ཚུལ་གྱིས་རྟོགས་པ་ཡིན་ན། དེ་ནས་རང་རིག་ལ་སེམས་དབུ་མ་པའི་དགག་པ་ག་རེ་རྒྱབ་པ་དེ་ཡོང་གི་ཡོད་རེད། དེ་སྐབས་ལ་སྐྱོན་འདི་འདྲ་ཡིན་དུས་སངས་རྒྱས་གཞན་ན་མེད་ཟེར་ཡག་འདི། རང་གི་རང་ཆས་སུ་ཡོད་བསྡད་པའི་ཆོས་ཉིད་ཀྱི་གནས་ལུགས་སེམས་ཀྱི་རང་བཞིན་འོད་གསལ་དང༌། སྟོང་པ་ཉིད་ཟུང་དུ་འཇུག་པའི་ཆོས་ཉིད་ཀྱི་གནས་ཚུལ་འདི། རང་གི་སེམས་ལ་ཡེ་ནས་འདུ་བྲལ་མེད་པའི་ཚུལ་གྱི་ཡོད་པ་འདི་ལྟ་བུ་འདི། བླ་མའི་མན་ངག་ལ་བརྟེན་ནས་རྟོགས་ཐུབ་པ་ཡིན་ན་དེ་ནས་སངས་རྒྱས་སེམས་ལ་རྙེད་པ་རེད་གསུངས་པ་རེད། ད་ལྟ་འཕོ་བའི་རིམ་པའི་ནང་ལ། འཕོ་བྱ་འཕོ་བྱེད་མེད་པའི་བྱ་བཏང་གིས། ། ལུས་གནས་ཡེ་ཤེས་བརྗོད་མེད་ཕྱག་རྒྱ་ཆེ། ། དེ་ལས་གུད་ན་སངས་རྒྱས་གཞན་ན་མེད། ། རང་གྲོལ་དྭགས་པོ་བཀའ་བརྒྱུད་འགྲུབ་གྱུར་ཅིག

། ད་དེ་ལས་གུད་ན་སངས་རྒྱས་གཞན་ན་མེད་པ་རྟོགས་དགོས་ཡག་གི་རྒྱུ་མཚན་འདི། རང་གི་སེམས་ད་ལྟ་ང་རང་ཚོའི་ཉོན་མོངས་པའི་རྣམ་རྟོག་འཆིང་བ་ཀུན་ལྡན་ཡོད་བསྡད་པ་འདི་སྣང་ཚུལ་ཙམ་གྱི་ཐོག་ནས་འཁོར་བའི་འཁྲུལ་ཚུལ་ཞིག་བཤད་བསྡད་ཀྱི་ཡོད་རེད་མ་གཏོགས། འདི་ཡི་རང་བཞིན་གྱིས་ཡང་དག་པ་རྟོགས་ཐུབ་པ་ཡིན་ན་འདི་རང་གནས་ལུགས་སམ་དོན་དམ་པའི་ཡིན་ལུགས་འདི་རང་ཡིན་པའི་རྒྱུ་མཚན་གྱི་རྟོགས་ཐུབ་པ་ཡིན་ན། འདི་རང་བཞིན་འདི་འཁྲུལ་པའི་རང་བཞིན་འདི་ལྟ་བུ་འདི་རྟོགས་ན། དོན་དམ་པའི་རང་བཞིན་རྟོགས་ཐུབ་པ་ཡིན་ན་སངས་རྒྱས་གུད་ན་མེད་པ་དང༌། སངས་རྒྱས་སེམས་ལ་རྙེད་པའི་རྒྱུ་མཚན་འདི་བཤད་པ་རེད་འདུག ། ༣ ཆོས་དབྱིངས་དགག་སྒྲུབ་ཐམས་ཅད་དང་བྲལ་བ། འདི་ཡིན་དུས་ཐམས་ཅད་འདི་ཡིན་འདི་མིན་གང་ཡང་མེད། ང་ཚོ་གྲུབ་མཐའ་འདྲ་པོ་ཞིག་ལ་བསྟུན་བྱས་ཁས་ལེན་གྱི་འཛིན་མཚམས་འདྲ་པོ་ཞིག་ལ་བསམ་བློ་བཏང་ནས་འདི་རེད། གནས་ལུགས་ཟེར་ན་འདི་འདྲ་ཞིག་རེད། འཁོར་བ་ཟེར་མཁན་དེ་འདྲ་ཞིག་ཡོད་རེད། མྱང་འདས་ཟེར་ན་འདི་འདྲ་ཞིག་ཡོད་རེད་ཟེར་ནས་ག་ཚོད་རྒྱ་ཆེན་པོ་བཤད། ག་ཚད་ལུང་མང་པོ་དྲངས། ག་ཚད་རིགས་པ་མང་པོས་བསྒྲུབས་ན་ཡང་ཁོ་རྒྱུ་མཚན་ཞེ་དྲག་ཡོད་མ་རེད་གསུངས་པ་རེད། དེ་འདྲ་རེད་ཟེར་ནས་ང་རང་ཚོས་ག་ཚོད་བཤད་ནས་བསྒྲུབ་བསྡད་པ་ཡིན་ན་ཡང་ཁོ་བསྒྲུབ་ཐུབ་ཡག་ཡོད་མ་རེད། དེ་མ་རེད་ཟེར་ནས་ག་ཚོད་བཀག་པ་ཡིན་ན་ཡང་བཀག་ཐུབ་ཡག་ཡོད་མ་རེད། ཆོས་དབྱིངས་ཀྱི་གནས་ལུགས་འདི་ནི་དགག་གྲུབ་ཐམས་ཅད་ལས་བྲལ་བ་ཡིན་པ་རེད། འདི་འདྲ་ཡིན་དུས་གནས་ལུགས་ཟེར་ཡག་འདི་འཁོར་འདས་ཀྱི་ཆོས་ཐམས་ཅད་ལ་ཁྱབ་ཡོད་རེད། ཁྱབ་ཐུབ་ཀྱི་ཡོད་རེད། རྒྱུད་བླ་མ་ནང་ལ། ས་ནི་ཆུ་དང་ཆུ་རླུང་ལ། ། རླུང་ནི་མཁའ་ལ་རབ་ཏུ་གནས། ། མཁའ་ནི་རླུང་དང་ཆུ་དག་དང༌། ། ས་ཡི་ཁམས་ལ་གནས་མ་ཡིན། ། ནམ་མཁའ་ས་ཆུ་མེ་རླུང་དེ་ཡང་གཅིག་གི་གཅིག་ལ་ནམ་མཁའ་ལ་ས་ཆུ་མེ་རླུང་གིས་བྱ་བ་བྱེད་ཀྱི་ཡོད་རེད་དེ་ནམ་མཁའ་ལ་ས་ཆུ་མེ་རླུང་གིས་གོས་མ་ཐུབ་པའི་དཔེ་ཞིག་བཤད་འདུག་ཨ།

དེ་བཞིན་དུ་ཉོན་མོངས་པའི་ཡིད་དང་རྣམ་པར་ཤེས་པ་ལ་སོགས་པ་ཐམས་ཅད་ཀྱིས་ང་རང་ཚོའི་སེམས་ལ་སྒྲིབ་བསྡད་ཀྱི་ཡོད་རེད་དེ། ཡིན་ན་ཡང་སེམས་ཁོ་རང་ག་བ་ཡིན་ན་ཡང་རྣམ་པར་ཤེས་པའི་ཚོགས་ཐམས་ཅད་ཀྱིས་མ་གོས་པར་སེམས་ཉིད་ཁོ་རང་ནི་རྣམ་པར་ཤེས་པའི་ཚོགས་ཐམས་ཅད་ལས་ཐ་དད་པར་རྣམ་པ་ཀུན་ཏུ་ལྡན་ཡོད་རེད་ཟེར་ནས། རྒྱུད་བླ་མ་ལ་དཔེ་དང་དཔེ་ཅན་གྱིས་ཐོག་ནས་བརྒྱབ་ཡོད་རེད། འདི་གཅིག་པ་ཡིན་པ་རེད། དེ་འདྲ་ཡིན་དུས་གནས་ལུགས་ཁོ་རང་འཁོར་འདས་ཀྱི་ཆོས་ཐམས་ཅད་ལ་ཁྱབ་བསྡད་ཡོད་རེད། མ་ཁྱབ་པའི་ཆོས་གཅིག་ཀྱང་མེད་པ་རེད། ཕུང་པོ་དང༌། ཁམས་དང༌། སྐྱེ་མཆེད་ལ་སོགས་པ་ཐམས་ཅད་དེ་ཡང་ང་རང་གི་སེམས་ཉིད་སྟེང་དུ་བརྟེན་ཡོད་རེད་དེ། སེམས་ཉིད་དེའི་ངོ་ལ་ཕུང་པོ་དང༌། ཁམས་དང༌། སྐྱེ་མཆེད་ཀྱིས་ཡར་གོས་ཐུབ་ཀྱི་ཡོད་མ་རེད། སེམས་ཉིད་འདིས་འཁོར་འདས་ཀྱི་ཕུང་པོ་ཁམས་དང༌། སྐྱེ་མཆེད་ལ་ཕར་དབང་དུ་བྱེད་ཐུབ་ཀྱི་ཡོད་རེད། དེ་འདྲ་ཡིན་དུས་གནས་ལུགས་ཀྱིས་འཁོར་འདས་ཐམས་ཅད་ལ་ཁྱབ་བསྡད་པ་ཡིན་པའི་ཕྱིར་ན་ཐམས་ཅད་ལ་འདི་ཡིན་འདི་མིན་ཟེར་ནས་གང་ཡང་བཀག་ཐུབ་ཡག་མེད་པ་རེད། འཕགས་པ་ཀླུ་སྒྲུབ་ཀྱིས་ཀྱང༌། རྟེན་ཅིང་འབྲེལ་བྱུང་མ་ཡིན་པའི། ། ཆོས་འགའ་ཡོད་པ་མ་ཡིན་ནོ། ། དེ་ཕྱིར་སྟོང་ཉིད་མ་ཡིན་པའི། ། ཆོས་འགའ་ཡོད་པ་མ་ཡིན་ནོ། ། ཞེས་བཤད་ཡོང་དུས་ཆོས་ཐམས་ཅད་རྟེན་འབྲེལ་དུ་བསྒྲུབ། དེ་ཡི་ཕྱིར་ན་སྟོང་པ་ཉིད་ཡིན་པའི་རྒྱུ་མཚན་བཤད་སོང་ཨ། དེ་འདྲ་ཡིན་དུས་རྟེན་འབྲེལ་ཡིན་པའི་ཆ་ནས་སྟོང་ཉིད་སྒྲུབ་ཡོང་དུས་དེ་ཡིན་པ་བསྒྲུབ་ཡག་དང༌། དེ་མིན་པ་བཀག་ཡག་གང་ཡང་མེད་པ་རེད། ༤ ཀུན་གཞི་བདེ་གཤེགས་སྙིང་པོའི་མཚང་རིག་པར་བསྟན་པ། དོན་དག་ངོ་མ་ག་རེ་རྟོགས་དགོས་རེད་ཟེར་ན། ཆོས་ཉིད་ཀུན་གཞིའི་མཚང་ནི་རིག་པར་ཤོག །གསུངས་པ་རེད། དེ་སྐབས་ལ་ཀུན་གཞི་ཟེར་བའི་ཀུན་གཞི་འདི་སེམས་ཙམ་པའི་སྐབས་ནས་བཤད་པའི་ཀུན་གཞི་འདི་གོ་རྒྱུ་ཡོད་མ་རེད།

སྤྱིར་བཏང་ཀུན་གཞི་ཟེར་བ་འདི་བདེ་གཤེགས་སྙིང་པོ་ལ་ཀུན་གཞི་ཟེར་བའི་ཐ་སྙད་ཅིག་ཡོད་རེད། སྟོང་པ་ཉིད་ལ་ཀུན་གཞིའི་སྒྲ་སྦྱར་བའི་སྐབས་ཤིག་ཀྱང་ཡོད་རེད། དེ་ནས་ཡང་སེམས་གསལ་སྟོང་ཟུང་འཇུག་གི་རང་བཞིན་དེ་ལ་ཡང་ཀུན་གཞི་ཞེས་པའི་ཐ་སྙད་སྦྱར་གྱི་ཡོད་རེད། བྱམས་ཆོས་ནང་ལ་རྒྱུད་བླ་མའི་སྐབས་ལ་དེ་འདྲ་ཡིན་དུས་དེ་སྐབས་ལ་ཆོས་ཉིད་ཟེར་ཡག་འདི་རྣམ་ཐར་སྒོ་གསུམ་ལ་སྦྱར་ན་འགྲིག་གི་ཡོད་རེད། དབུ་མ་ཐལ་འགྱུར་པའི་སྐབས་ལ། རྒྱུ་མཚན་མ་མེད་པ། འབྲས་བུ་སྨོན་པ་མེད་པ། ངོ་བོ་སྟོང་པ་ཉིད་གསུམ་ལ་སྦྱར་ནས་ཆོས་ཉིད་བཤད་པ་དང༌། ཀུན་གཞི་ཟེར་བ་འདི་རྒྱུ་མཚན་མ་མེད་པ། འབྲས་བུ་སྨོན་པ་མེད་པ། ངོ་བོ་སྟོང་པ་ཉིད་གསུམ་གྱི་རང་བཞིན་དུ་གྱུར་པའི་མཐར་ཐུག་གི་གསལ་སྟོང་ཟུང་འཇུག་དེ་ལ་ཀུན་གཞི་སྦྱར་ནས་རྒྱུ་རྐྱེན་འདྲ་པོ་ཞིག་ལ་སྦྱར་ནས་བཤད་ཀྱི་ཡོད་ས་རེད། དེ་འདྲ་ཡིན་དུས་རྟེན་ཅིང་འབྲེལ་བར་འབྱུང་བའི་ཆོས་འཁོར་འདས་ཀུན་ལ་ཁྱབ་བསྡད་ཡག་གི་གནས་ལུགས་འདི། མཚང་འདྲ་པོ་མཚང་ཟེར་ན་གནད་ཀ་འདྲ་པོ་འདི་རིག་བསྡད་པར་ཤོག་གསུངས་པ་རེད། རིག་པར་ཤོག་ཟེར་བ་འདི་རིག་ཐུབ་པར་ཤོག་གསུངས་པ་ཡིན་པ་རེད། མཐོང་ཐུབ་པ་ཡིན་པར་ཤོག ། ཕ དེ་ལྟར་བརྟགས་པས་གཞི་རྩ་ཆོད་པར་སྨོན་པ། སྣང་ཡང་སེམས་ལ་སྟོང་ཡང་སེམས་ཡིན་ཏེ། ། རྟོགས་ཀྱང་སེམས་ལ་འཁྲུལ་ཡང་རང་གི་སེམས། ། སྐྱེས་ཀྱང་སེམས་ལ་འགགས་ཀྱང་སེམས་ཡིན་པས། ། སྒྲོ་འདོགས་ཐམས་ཅད་སེམས་ལ་ཆོད་པར་ཤོག ། ༡ སྣང་སྟོང་ཐམས་ཅད་སེམས་ཡིན་པར་བསྟན་པ། སེམས་ཟེར་བ་འདི་ཡང་སྤྱིར་བཏང་གི་ང་ཚོས་སྣང་སྟོང་དབྱེར་མེད་ཟེར་གྱི་ཡོད་རེད། གྲགས་སྟོང་དབྱེར་མེད་ཟེར་གྱི་ཡོད་རེད། རིག་སྟོང་དབྱེར་མེད་ཟེར་གྱི་ཡོད་རེད། བདེ་སྟོང་དབྱེར་མེད་ཟེར་གྱི་ཡོད་རེད། མང་པོ་ཞིག་ལ་དབྱེར་མེད་དབྱེར་མེད་མང་པོ་རྒྱབ་ཀྱི་ཡོད་རེད། ཡག་ཤོས་འདི་ག་བ་བརྒྱབ་ཀྱི་ཡོད་རེད་ཟེར་ན་སེམས་ཁོ་རང་གི་སྟེང་ལ་བརྒྱབ་ཀྱི་ཡོད་རེད།

འཁོར་འདས་ཀྱི་སྣང་ཚུལ་འདྲ་མི་འདྲ་མང་པོ་ག་ཚོད་སྣང་གི་ཡོད་ན་ཡང་དེ་ཐམས་ཅད་རྩ་བ་འདི་སེམས་ལས་བྱུང་བ་ཡིན་པ་རེད། དང་པོ་སེམས་ལས་བྱུང་བ་ཡིན་པ་རེད། སེམས་ལས་ཚུར་འཕྲོས་པ་ཡིན་པ་རེད། སེམས་ཀྱི་རྩལ་སྣང་ཡིན་པ་རེད། སེམས་ཀྱི་རང་རྩལ་ཡིན་པ་རེད། སེམས་ཀྱི་ཆོ་འཕྲུལ་ཡིན་པ་རེད། དེ་འདྲ་ཡིན་དུས་སྣང་ཚུལ་ག་འདྲ་ཞིག་ཡིན་ན་ཡང་མ་དག་པ་འཁོར་བའི་ཆོས་སྣང་བ་རེད། དག་པ་སྐུ་དང་ཡེ་ཤེས་ཀྱི་སྣང་བ་བསམ་གྱིས་མི་ཁྱབ་པ་མང་པོ་བཤད་ཀྱི་ཡོད་རེད། དེ་ག་རེ་སྣང་བ་ཡིན་ན་ཡང་དེ་ཐམས་ཅད་དེ་སེམས་ཀྱི་ཆོ་འཕྲུལ་རེད། སེམས་ཀྱི་རང་བཞིན་ལས་མ་འདས་པ་རེད་ལབ་པ་རེད། སྟོང་ཞེས་བཤད་ཡོང་བའི་སྐབས་སུ་དེ་མ་ཡིན་པའི་ཆོས་ཤིག་གཞན་གནས་སུ་སྟོང་པ་ཉིད་སྒྲུབ་མྱོང་བ་འདྲ་པོ་མ་ཡིན་པ་ད་ལྟ་ཁྱོད་རང་གིས་བཤད་བསྡད་ཡག་གི་སེམས་ཀྱི་སྣང་ཚུལ་འདི་ལྟ་བུ་འདི་རང་སྟོང་པ་ཉིད་བཤད་ཀྱི་ཡོད་རེད། དེ་ཡང་སྟོང་ཟེར་ཡག་གི་སྟོང་དེ་རང་གི་ངོ་བོ་སྟོང་པ་རང་རང་གི་ངོ་བོས་སྟོང་པ་འདི་འདྲ་པོ་གོ་རྒྱུ་མ་ཡིན་པ་དོན་དམ་པའི་གནས་ལུགས་དེ་ལ་གཞན་ཀུན་རྫོབ་པའི་གློ་བུར་གྱི་འཁྲུལ་པའི་དྲི་མས་སྟོང་པའི་ཆ་དེ་ལ་བཤད་པ་རེད་འདུག་ཨ། དེ་ཡང་སེམས་རང་ཡིན་གསུངས་པ་རེད། སྣང་ཡང་སེམས་ལ་སྟོང་ཡང་སེམས་ཡིན་ཏེ། ། ༢ འཁྲུལ་རྟོགས་ཐམས་ཅད་སེམས་ཡིན་པར་བསྟན་པ། རྟོགས་ཀྱང་སེམས་ལ་འཁྲུལ་ཡང་རང་གི་སེམས། །གནས་ལུགས་ཀྱི་དོན་དམ་པའི་བདེན་པ་དེ་མངོན་སུམ་དུ་རྟོགས་ནས་འཕགས་པའི་མཉམ་བཞག་ལ་བརྟེན་ནས་ཆོས་ཐམས་ཅད་ཀྱི་ཡིན་ལུགས་དེ་ཕྱིན་ཅི་མ་ལོག་པར་རྟོགས་ནས་དེ་ནས་འབྲས་བུ་ཐམས་ཅད་མཁྱེན་པའི་གོ་འཕང་མངོན་དུ་བྱས་ནས་མངོན་དུ་བྱས་ཡག་དེ་ཡང་རྩ་བ་སེམས་ལ་བརྟེན་ནས་བྱུང་བ་རེད། སེམས་ཀྱིས་སྟེང་ནས་རྟོགས་དགོས་ཡག་རེད། སེམས་ལ་མ་བརྟེན་པའི་རྟོགས་བྱ་མེད་པ་རེད། མ་རྟོགས་ནས་བག་ཆགས་དང་ལས་དང་ཉོན་མོངས་པའི་མཚམས་སྦྱར་ནས་མ་རིག་པ་ལ་བརྟེན་ནས་དཔེར་ན་འཁོར་བའི་རྟེན་འབྲེལ་ལུགས་འབྱུང་གི་ཐོག་ནས་འཁོར་བ་འཁྲུལ་ཚུལ་དེ་ཡང་རྩ་བ་སེམས་ལ་བརྟེན་ནས་འབྱུང་བ་རེད།

རྟོགས་པ་དེ་ཡང་སེམས་ལ་བཞག་དགོས་པ་རེད། འཁྲུལ་ན་ཡང་རང་གི་སེམས་རེད། སེམས་ཀྱི་སྟེང་ནས་སྣང་ཚུལ་འདྲ་མི་འདྲ་འབྱུང་བ་རེད་མ་གཏོགས། རྟོགས་པ་དང་འཁྲུལ་པ་གཉིས་ཀ་དེ་ཡང་ལོག་གཅིག་ནས་ཟུར་དུ་འབྱུང་བ་མ་ཡིན་པར་ད་ལྟའི་འཁྲུལ་སྣང་དེ་ཀ་རང་སེམས་རེད། ད་ལྟའི་འཁྲུལ་སྣང་དེ་ཡིན་པར་ཤེས་ན་དེ་རྟོགས་པ་རེད། དེ་གཉིས་ཀ་ཡང་རྩ་བ་སེམས་ཀྱིས་བྱས་པ་རེད། སེམས་ཀྱི་ཆོ་འཕྲུལ་ཡིན་པ་རེད། སེམས་ཀྱི་བྱེད་ལས་ཡིན་པ་རེད། ༣ སྐྱེ་འགགས་ཐམས་ཅད་སེམས་ཡིན་པར་བསྟན་པ། དེ་ཀ་ནང་བཞིན་གྱི། སྐྱེས་ཀྱང་སེམས་ལ་འགགས་ཀྱང་སེམས་ཡིན་ཏེ། །སྐྱེས་ཟེར་ཡག་འདི་རྣམ་རྟོག་སྣ་ཚོགས་པ་སྐྱེས་ཀྱི་ཡོད་རེད། དེ་ཀ་ནང་བཞིན་གྱི་གང་དང་གང་ཡིན་ན་ཡང་ཆོས་ཐམས་ཅད་ལ་ང་ཚོས་དང་པོ་སྐྱེ་འགགས་གནས་གསུམ་འདི་མེད་པར་མ་རྟོགས་ཀྱི་བར་ལ་སྐྱེ་འགགས་གནས་གསུམ་གྱི་སྟེང་ལ་འབད་དགོས་རྒྱུ་ཡོད་རེད། དེ་འདྲ་ཡིན་དུས་སྐྱེ་བ་ཡང་རྩ་བ་སེམས་ལ་བརྟེན་ནས་ཡོང་གི་ཡོད་པ་དང༌། སྐྱེས་ཚར་ནས་འགགས་པ་ཡོད་པ་རེད། འགག་པ་ཡང་རྩ་བ་སེམས་ལ་བརྟེན་ནས་འབྱུང་བ་རེད། དེ་འདྲ་ཡིན་དུས་འཁོར་འདས་ཀྱི་ཡོན་ཏན་ཟེར་ན་ཡང་མི་འདུག །འཁོར་འདས་ཀྱི་ཆོས་ག་འདྲ་ཞིག་དང་པོ་སྐྱེ་ན་ཡང་སེམས་ཀྱིས་ཐོག་ནས་སྐྱེ་དགོས་ཀྱི་ཡོད་རེད། འཁོར་འདས་ཀྱི་ཆོས་གང་འདྲ་ཞིག་འགག་པ་ཡིན་ན་ཡང་དེ་ཡང་རྩ་བ་སེམས་ཀྱི་སྟེང་ལ་འགག་དགོས་རྒྱུ་ཡོད་རེད། ཚོགས་དྲུག་གི་ཤེས་པ་ཟེར་ན་ཡང་མི་འདུག །ཀུན་གཞི་རྣམ་ཤེས་ཟེར་ན་ཡང་མི་འདུག །ཉོན་མོངས་པའི་ཡིད་ཟེར་ན་ཡང་མི་འདུག །དེ་མ་ཐག་པའི་ཡིད་ཟེར་ན་ཡང་མི་འདུག །ག་རེ་བཏགས་པ་ཡིན་ན་ཡང་རྩ་བ་སེམས་ཁོ་རང་བཞག་དགོས་པ་རེད། གཙོ་སེམས་ཀུན་འགྲོ་ལྔ་དང༌། སེམས་བྱུང་ལྔ་བཅུ་ལྔ་གཅིག་གི་ཐོག་ནས་འགྲོ་དགོས་རྒྱུ་ཡོད་རེད། 

༤ སྒྲོ་འདོགས་ཐམས་ཅད་སེམས་ལ་ཆོད་པར་བསྟན་པ། དེ་འདྲ་ཡིན་དུས་སྐྱེ་འགགས་དང་རྟོགས་པ་དང་འཁྲུལ་པ་དང་སྣང་སྟོང་དང་ག་རེ་ཡིན་ན་ཡང་ཐམས་ཅད་རྩ་བ་སེམས་ཡིན་པས། སྒྲོ་འདོགས་ཐམས་ཅད་སེམས་ལ་ཆོད་པར་ཤོག །ཤེས་རབ་ཀྱིས་ཁ་ཕར་བལྟ་ནས་ཆོས་ཐམས་ཅད་ཀྱི་སྟེང་ལ་ཡང་སྒྲོ་འདོགས་གཅད་ཡག་མེད་པ་རེད་འདུག་ཨ། སྒྲོ་འདོགས་སེམས་ལ་ཆོད་པའི་རྣལ་འབྱོར་པ་ཟེར་བ་འདི་སྒྲོ་འདོགས་འདི་སེམས་ཀྱི་སྟེང་ལ་ཚུར་གཅད་དགོས་ཡག་ཡིན་པ་རེད། འཁོར་འདས་ཀྱི་རྣམ་གཞག་འདི་སེམས་ཀྱི་སྟེང་ལ་ཚུར་སྒྲུབ་དགོས་ཡག་ཡིན་པ་རེད། སྐྱེ་འགགས་དགག་ནས་གནས་ཚུལ་དུ་སེམས་ཀྱི་སྟེང་ལ་ཚུར་བསྒྲུབ་དགོས་ཡག་ཡིན་པ་རེད། རྟོགས་པ་དང་འཁྲུལ་པ་ཟེར་མཁན་འདི་སེམས་ཀྱི་སྟེང་ལ་ཚུར་བསྒྲུབ་དགོས་ཡག་ཡིན་པ་རེད་མ་གཏོགས། སྣང་ཚུལ་གྱི་ཆོས་དེའི་སྟེང་ལ་ཕར་ཁ་བསྐོར་ནས་ཆོས་ཕ་གིའི་སྟེང་ལ་ཕར་སྣང་ཚུལ་དང་གཟུང་བའི་ཡུལ་གྱི་སྟེང་ལ་ཕར་སྒྲོ་འདོགས་གཅད་ཡག་མེད་པ་རེད། འདི་བཅད་པས་ཕན་གྱི་ཡོད་མ་རེད། གཟུང་བའི་ཡུལ་དེ་ཡང་རྩ་བ་ཆོས་ཉིད་ཀྱི་རང་རྩལ་ཡིན་དུས་སེམས་ཁོ་རང་གི་སྣང་ཚུལ་ལ་བརྟེན་ནས་འབྱུང་བ་ཡིན་དུས་སེམས་ཁོ་རང་གི་སྟེང་ལ་སྒྲོ་འདོགས་གཅོད་ཐུབ་ན་སྣང་ཚུལ་ཐམས་ཅད་ཀྱང་ཁོ་སེམས་ཀྱི་རང་བཞིན་ཡིན་པ་རྟོགས་ཐུབ་ཀྱི་རེད། དེ་ཡིན་དུས་སྒྲོ་འདོགས་སེམས་ལ་ཆོད་ཟེར་ཡག་འདི་ག་རེ་རེད། སྒྲོ་འདོགས་ཟེར་ཡག་འདི་ག་རེ་རེད། འདི་སྐབས་ལ་སྒྲོ་འདོགས་ཟེར་ཡག་འདི་གཙོ་བོ་འདི་ཐག་གཅོད་ཡག་ལ་བཤད་པ་རེད། ཐེ་ཚོམ་ཡིན་ན་ཡང་མི་འདུག །གང་ལྟར་ཐག་གཅོད་ཀྱི་གནས་ཚུལ་འདི་གཙོ་བོ་འདི་སེམས་ཀྱི་སྟེང་ལ་བཅད་དགོས་ཡག་རེད་འདུག །སེམས་ཀྱི་སྟེང་ལ་བཅད་ཐུབ་ན་འཛིན་པའི་སེམས་ཀྱི་སྟེང་ལ་བཅད་ཐུབ་པ་ཡིན་ན་གཟུང་བའི་ཡུལ་འདི་རང་བཞིན་མེད་པ་རྟོགས་ཐུབ་ཀྱི་ཡོད་རེད་འདུག །དེ་འདྲ་ཡིན་དུས། སྒྲོ་འདོགས་ཐམས་ཅད་སེམས་ལ་ཆོད་པར་ཤོག

།ཟེར་ཡག་འདི་སེམས་ཀྱི་སྟེང་ལ་ཚུར་རྩད་དར་བྱེད་ཐུབ་པ་དང་སེམས་ཀྱི་སྟེང་ལ་ཚུར་ཐེ་ཚོམ་གཅོད་ཐུབ་པ་ཞིག་ལ་གསུངས་པ་རེད་འདུག ། བ སྒོམ་པས་ཉམས་སུ་ལེན་ཚུལ་མདོར་བསྟན་པ། བློས་བྱས་རྩོལ་བའི་སྒོམ་གྱིས་མ་བསླད་ཅིང༌། ། ཐ་མལ་འདུ་འཛིའི་རླུང་གིས་མ་བསྐྱོད་པར། ། མ་བཅོས་གཉུག་མར་རང་བབས་འཇོག་ཤེས་པའི། ། སེམས་དོན་ཉམས་ལེན་མཁས་ཤིང་སྐྱོང་བར་ཤོག ། ཞི་གནས་དང༌། ལྷག་མཐོང་ལ་སོགས་པ་མགོ་ལ་ཡོད་པའི་ཕྱག་རྒྱ་ཆེན་པོའི་ལམ་བཤད་བསྡད་ཡག་གི་སྒོམ་གྱི་རྩ་བ་འདྲ་པོ་དེ་ལ་ཡང༌། དང་པོ་སྒོམ་མཁན་དེའི་དང་པོ་སྐྱོན་གྱི་ཆ་ཐམས་ཅད་འདི་སྤངས་ཡག་ལ་སྐྱོན་འདི་ངོས་འཛིན་བྱེད་དགོས་རྒྱུ་ཡོད་རེད། ཐུན་མོང་གི་ལམ་འདི་དང་པོ་སྦྱངས་དགོས་རྒྱུ་ཡོད་རེད། ཐུན་མོང་གི་ལམ་ལ་མ་བརྟེན་པར་ཐུན་མོང་མ་ཡིན་པའི་ལམ་ལ་འཇུག་ཐུབ་རྒྱུ་མེད་པ་ཡིན་དུས་དང་པོ་ཐུན་མོང་བའི་ལམ་ལ་བརྟེན་ནས་སྐྱོན་འདི་སྤངས་དགོས་རྒྱུ་ཡོད་རེད། འདི་ཡིན་དུས་རྩ་བ་ཁོ་རང་ལ་གྲོས་བྱེད་ཡིན་དུས། དང་པོ་དེ་ལ་བློས་བྱས་སྤང་དགོས་ཡག་བཤད་པ་དང༌། གཉིས་པ་དེ་ལ་ཡང་ཐ་མལ་པའི་རྣམ་རྟོག་གི་རླུང་གིས་སྤངས་དགོས་ཡག་བཤད་པ་དང༌། འདི་གཉིས་སྤངས་པའི་མ་བཅོས་གཉུག་མར་སྐྱོང་ཡག་འདི་གསུངས་ཡོད་རེད། ཡིན་ན་ཡང་སི་ཏུ་ཆོས་ཀྱི་འབྱུང་གནས་ཀྱི་འགྲེལ་པའི་ནང་ལོག་ལ་དང་པོ་གོ་རིམ་འདྲ་པོ་བསྒྲིག་ཡོང་དུས། ཐ་མལ་འདུ་འཛིའི་རླུང་གིས་མ་བསྐྱོད་པར། །དེ་ཚིག་རྐང་དང་པོར་བཞག་ནས། གཉིས་པ་དེ་ལ། བློས་བྱས་རྩོལ་བའི་སྒོམ་གྱིས་མ་བསླད་ཅིང༌། །གསུམ་པ་དེ་ལ། མ་བཅོས་གཉུག་མ་རང་བབ་འཇོག་ཤེས་པའི། །ཟེར་ན་གོ་བདེ་བོ་ཡོད་རེད། ཚིག་གི་ཐོག་ནས་འགྲོས་བྱས་ན་ཡང༌། ཐ་མལ་འདུ་འཛིའི་རླུང་གིས་མ་བསྐྱོད་པ་འདི་ལས་དང་པོ་ལ་སྐྱོན་ཆེ་ཤོས་ཡིན་པ་རེད། དེས་ན་བློས་བྱས་ཀྱིས་རྩོལ་བའི་སྒོམ་ཟེར་ཡག་འདི། ཐ་མལ་འདུ་འཛིའི་རླུང་གིས་རྣམ་རྟོག་འདི་ཐ་མལ་པའི་འདུ་འཛི་འདི་བསྒོམ་པ་ལ་དང་པོ་འཇུག་པའི་སྐྱོན་འདི་སྤངས་ཐུབ་པ་ཡིན་ན།

བར་དུ་མཉམ་པར་བཞག་ཚུལ་འདི་ཁོ་རིམ་པས་ཡོང་ཐུབ་ཀྱི་རེད། དེ་ཡིན་དུས་དང་པོ་དེ་ག་རེ་ཧ་གོ་དགོས་ཀྱི་རེད་ཟེར་ན་ཐ་མལ་འདུ་འཛིའི་རླུང་གིས་མ་བསྐྱོད་པ་དེ་ཧ་གོ་དགོས་ཀྱི་ཡོད་རེད་གསུངས་བྱས་ནས་ཚིག་རྐང་དང་པོ་དེ་བཞག་ཡོད་རེད། ༡ དང་པོ་ཐ་མལ་པའི་འདུ་འཛི་སྤོང་བ། འགྲེལ་པ་དེའི་རྗེས་སུ་འབྲང་ནས་དེའི་ལུགས་སྲོལ་བྱས་ནས་བཤད་ན། དེ་ལ་དང་པོ་སྒོམ་ལ་འཇུག་ཚུལ་ལ། ག་རེ་དགོས་ཀྱི་ཡོད་རེད་ཟེར་ན། དེ་ལྟ་བུ་འདི་ཕྱག་རྒྱ་ཆེན་པོ་ཉམས་སུ་ལེན་པའི་གང་ཟག་ལ་ཐ་མལ་གྱི་འདུ་འཛི་ཟེར་བའི་སྐབས་ལ་སྤྱིར་བཏང་གི་ཐ་མལ་པའི་འདུ་འཛི་ཟེར་ཡག་འདི་ཚེ་འདི་ཡི་དགྲ་འདུལ་ཡག་དང༌། གཉེན་སྐྱོང་ཡག་དང༌། དེ་ཀ་ནང་བཞིན་གྱི་དཔལ་འབྱོར་བསྒྲུབ་ཡག་དང༌། ལོངས་སྤྱོད་བསྒྲུབ་ཡག་དང༌། སྙན་གྲགས་ལ་སོགས་གང་དང་གང་ཡིན་ན་ཡང་ཚེ་འདིའི་ཆེ་ཐབས་དང༌། འཁོར་བའི་འདོད་ཡོན་དང་ལོངས་སྤྱོད་ལ་སོགས་པ་ལ་གཙོ་བོ་ཆགས་ནས། དེའི་སྟེང་ནས་མི་ཚེ་སྐྱེལ་ནས་ལས་ཀ་ལས་བསྡད་ཡག་འདི་གཙོ་བོ་ག་རེ་ཆགས་ཡོད་རེད་ཟེར་ན། ཐ་མལ་པའི་འདུ་འཛི་ཞེས་བཞག་པ་རེད། སྤྱིར་བཏང་འདུ་འཛི་ངོ་མ་དེ་གཙོ་བོ་རྣམ་རྟོག་ལ་བཞག་པ་རེད། རྣམ་རྟོག་གི་དབང་དུ་འགྲོ་ནས་དེའི་ཐོག་ནས་འཇིག་རྟེན་གྱི་སྤང་བླང་གི་ལས་ཀ་འདི་རྣམ་རྟོག་གིས་འབྲངས་པ་རེད། རྣམ་རྟོག་གིས་འབྲངས་ནུས་པ་ཡིན་དུས་འདུ་འཛི་ཟེར་ཡག་འདི་གཙོ་བོ་བྲེལ་ལ་འདྲ་པོ་གཅིག །ཟང་ངེ་ཟིང་ངེ་འདྲ་པོ་གཅིག །ཟང་ང་ཟིང་ངེ་དེ་ཡང་གཙོ་བོ་ཆགས་པ་དང་འབྲེལ་བའི་ཟང་ཟིང་ཞིག་ཆགས་ཡོང་དུས་འཇིག་རྟེན་པའི་ཟང་ཟིང་དེ་ག་རེ་ཆགས་ཡོད་རེད་ཟེར་ན། ཆགས་སྡང་དང་འབྲེལ་བའི་རྣམ་རྟོག་གི་གཉིས་འཛིན་ཞིག་ཆགས་བསྡད་ཀྱི་ཡོད་རེད། དེ་འདྲ་ཡིན་དུས་དང་པོ་སྒོམ་ལ་འཇུག་ཡོང་བའི་སྐབས་སུ་སྐྱོན་ཆེ་ཤོས་འདི་ཐ་མལ་པའི་འདུ་འཛི་རེད། ཐ་མལ་ཟེར་བ་འདི་འཇིག་རྟེན་པའམ་ཐ་མལ་འཁོར་བ་ཚེ་འདིའི་ཆགས་སྡང་གི་རྣམ་རྟོག་དང་འབྲེལ་བསྡད་པའི་དགྲ་འདུལ་གཉེན་སྐྱོང་གི་བྱ་བ་དེ་དང༌།

འཇིག་རྟེན་ཆོས་བརྒྱད་གཙོ་བོར་གྱུར་པའི་བྱ་བ་ཐམས་ཅད་འདི་འདུ་འཛི་ཡིན་པ་རེད། ༢ ཐུན་མོང་ཐུན་མིན་གྱི་སྔོན་འགྲོ་རྣམས་འདུ་འཛི་སྤོང་བྱེད་དུ་བསྟན་པ། དེ་ཡིན་དུས་རླུང་གིས་མ་བསྐྱོད་པ་ཞིག་དགོས་ཀྱི་ཡོད་རེད། སེམས་འདི་ཕྱག་རྒྱ་ཆེན་པོའི་སྟེང་ལ་ཚུགས་ཐུབ་ཡག་ཡོང་བ་ལ་དང་པོ་སྐྱོན་འདི་ཐ་མལ་པའི་རྣམ་རྟོག་རེད། ཐ་མལ་པའི་འདུ་འཛིའི་རྣམ་རྟོག་འདི་འདུ་འཛི་འདི་རླུང་འདྲ་པོ་ཞིག་རེད། འདི་རླུང་གིས་མ་བསྐྱོད་པ་ཞེས་ལབ་པ་རེད། མ་བསྐྱོད་པ་ཟེར་ན་གཡོ་འགུལ་མ་བཏང་བ་ཟེར་དུས་ཐུན་མོང་གི་ལམ་སྦྱང་ཡོང་དུས་ང་རང་ཚོ་དང་པོ་སྐྱབས་འགྲོ་ནས་བཟུང་སྟེ་དེ་ནས་སྔོན་འགྲོ་རྣམ་པ་བཞི་བསྐྱེད་ཀྱི་ཡོད་རེད། དེ་ནས་བཟུང་སྟེ་ཐུན་མོང་དང་ཐུན་མོང་མ་ཡིན་པའི་ཁྱད་པར་གྱི་སྔོན་འགྲོ་ལ་སོགས་པ་བསྐྱེད་ཡོང་དུས་དོན་དག་སྙིང་པོ་འདི་ཚོ་ག་རེ་བྱེད་ཡག་རེད་ཟེར་ན་འདུ་འཛིའི་རྣམ་རྟོག་འདི་ཕར་བྱང་ཡག་དང༌། འདུ་འཛིའི་རྣམ་རྟོག་འདི་ཕར་འགག་ཡག་དང༌། འདུ་འཛིའི་རྣམ་རྟོག་འདི་ཕར་བཤིག་ཡའི་དོན་དག་ལ་ཡིན་པ་རེད། དེ་ཡིན་དུས་ཆོས་ཀྱི་སྟེང་ལ་ང་རང་ཚོ་ཐུན་མོང་གི་སྔོན་འགྲོ་ཕྱག་འཚལ་ཡག་སྐྱབས་འགྲོ་བསྒོམ་ཡག་དང༌། དེ་ཀ་ནང་བཞིན་གྱི་བྱང་ཆུབ་ཀྱི་སེམས་བསྒོམ་ཡག་འདྲ་བ་དང༌། སྙིང་རྗེ་བསྒོམ་ཡག་འདྲ་པོ་དང༌། ལྷའི་བསྐྱེད་རིམ་བཟླས་ཡག་ལ་སོགས་པ་དང༌། ལམ་སྦྱང་ཡོང་དུས་ཐ་མལ་པའི་འདུ་འཛིའི་རྣམ་རྟོག་འདི་ཁོ་རང་རང་བཞིན་ངམ་ངམ་གྱིས་ཕར་འགག་འགྲོ་ཡག་གི་ཁོ་ལ་ཐབས་ཤེས་དང་ཆ་རྐྱེན་ཡོད་པ་རེད་འདུག །དེ་ཡིན་དུས་དེ་སྐབས་ལ་དང་པོ་སྒོམ་ལ་འཇུག་ཡོང་དུས་ཐུན་མོང་གི་ལམ་སྦྱང་ནས་འདུ་འཛིའི་ཚོགས་དེ་ངང་གིས་བཀག་དགོས་ཡག་འདི་གཙོ་བོ་བཤད་ཀྱི་ཡོད་རེད། ངང་གིས་འགག་དགོས་ཡག་དང་ངང་གིས་བཤིག་དགོས་ཡག་འདི་བཤད་བསྡད་ཀྱི་ཡོད་རེད། ༣ བདེ་གསལ་མི་རྟོག་པའི་ཉམས་གསུམ་བསྟན་པ། དེ་ཡང་སེམས་ལ་རྣམ་རྟོག་མང་དྲག་ན་ནི་སེམས་ལ་གསལ་ཆ་འདི་ཡོང་ཐུབ་ཀྱི་ཡོད་མ་རེད།

དཔེར་ན་ཕྱག་རྒྱ་ཆེན་པོའི་སྐབས་སུ་བདེ་དང༌། གསལ་དང༌། མི་རྟོག་གསུམ་ཞེས་གཙོ་བོ་བཤད་ཀྱི་ཡོད་རེད། བདེ་བའི་ཉམས་དང༌། གསལ་བའི་ཉམས་དང༌། མི་རྟོག་པའི་ཉམས་གསུམ་ཞེས་བཤད་ཀྱི་ཡོད་རེད། དེ་བཤད་ཡོང་དུས་གསལ་ཆ་ཡོང་བ་ལ་སེམས་མ་བཅོས་པ་དགོས་ཀྱི་ཡོད་རེད། སེམས་མ་བཅོས་ན་གསལ། ཆུ་མ་རྙོག་ན་དྭངས། འདི་ཟེར་བཤད་ཡོང་དུས་སེམས་མ་བཅོས་པའི་སྟེང་ལ་སླེབ་ཡག་ལ་སེམས་འདི་ཁོ་རང་བཅོས་མ་མ་ཡིན་པའི་སྟེང་ལ་བཞག་ཐུབ་དགོས་ཀྱི་ཡོད་རེད། འདུ་འཛི་མང་པོ་བཅོས་ནས་ཆགས་སྡང་རྣམ་རྟོག་དང་འབྲེལ་ཡོང་དུས་སེམས་བཅོས་ཡོང་བ་རེད། བཟང་པོ་ལ་རེ་བ་དང༌། ངན་པ་ལ་དྭོགས་པ་བྱས་ནས་རེ་དྭོགས་རྣམ་རྟོག་ཟེར་ཡག་འདི་བཅོས་མའི་སེམས་ཡིན་པ་རེད། བློ་ཀུན་རྫོབ་འདི་བཅོས་མའི་སེམས་ཡིན་པ་རེད། དེ་འདྲ་བའི་བཅོས་མའི་སེམས་འདི་ཕར་མེད་པ་བཟོ་ཡག་ལ་སེམས་འདི་མ་བཅོས་པའི་སྟེང་ལ་སླེབས་དགོས་ཀྱི་ཡོད་རེད། མ་བཅོས་པ་སླེབས་ཡག་ལ་ལས་དང་པོ་པས་ལམ་སང་བཅོས་མའི་སེམས་འདི་མ་བཅོས་པ་ལ་ཁ་ཐུག་འགྲོ་དགོས་ན་འདི་དཀའ་ལས་ཡོད་རེད། ག་རེ་ཟེར་ན་ཚེ་རབས་འཁོར་བ་ཐོག་མ་མེད་པ་ནས་གོམས་པའི་དབང་གིས་བཅོས་མའི་རྣམ་རྟོག་ལ་གོམས་བསྡད་ཡག་དང༌། བཅོས་མའི་རྣམ་རྟོག་ནང་ལ་ངམ་ངམ་ཤུགས་ཤུགས་ཀྱིས་འགྲོ་བསྡད་པ་ཡིན་དུས་ཁོ་ལམ་སང་འདི་སྤང་བྱ་དེའི་སྟེང་ལ་གཉེན་པོ་བསྟེན་ནས་སྤངས། དེའི་རྩ་བ་ཐམས་ཅད་མེད་པར་བཟོ་ཡག་འདི་དཀའ་ལས་ཁག་པོ་ཡིན་པ་ཡིན་དུས། བཅོམ་ལྡན་འདས་ཀྱིས་ཐེག་པ་རིམ་པ་ཡི་དབང་དུ་བྱས་ན་ཡང་རྣམ་གྲངས་མང་པོ་ཞིག་གསུངས་ཡོད་རེད། ཉམས་ལེན་གྱི་རིམ་པ་ཡིན་ན་ཡང་ལས་དང་པོ་པའི་ཉམས་ལེན། དེ་ནས་ཡར་ཕྱིན་ནས་གང་མཚམས་ཞིག་ལ་ཨོའུ་ཙམ་ཆགས་པའི་སྐབས་སུ་ཉམས་ལེན་བྱེད་སྟངས་གཅིག །བརྟན་པ་མཐར་ཕྱིན་པའི་སྐབས་སུ་ཉམས་ལེན་བྱེད་སྟངས་ཀྱི་རིམ་པ་འདྲ་པོ་འདི་མང་པོ་ཞིག་གང་ཟག་སོ་སོའི་ཁམས་དང༌། དབང་པོ་དང༌། མོས་པ་དང་འཚམས་པའི་ཐོག་ནས་གསུངས་ཀྱི་ཡོད་པ་ཡིན་དུས།

འདི་ཚོ་ཡོངས་རྫོགས་གཙོ་བོ་འདི་འདུ་འཛིའི་རྣམ་རྟོག་འདི་ཕར་གཞིག་པའི་དོན་དག་ལ་གཙོ་བོ་འདི་བཞག་གི་ཡོད་རེད། ཞི་གནས་ནས་ཆ་ཚང་དེ་འདྲ་ཡིན་དུས་ཕྱག་རྒྱ་ཆེན་པོའི་སེམས་ཀྱི་གསལ་ཆ་དང༌། མི་རྟོག་པའི་ཡེ་ཤེས་སྐྱེ་བ་ལ་གེགས་ཆེ་ཤོས་འདྲ་པོ་འདི་འདུ་འཛི་ཡིན་པ་རེད། ཆགས་སྡང་གི་རྣམ་རྟོག་དང་འབྲེལ་བསྡད་པ་འདི་རེད། བདག་ཏུ་འཛིན་པ་དང༌། བདག་གིར་འཛིན་པ་དང༌། བདག་གཞན་ལ་བརྟེན་ནས་དགྲ་དང་གཉེན་ལ་སོགས་པའི་དབྱེ་བ་མང་པོ་ཡོད། འདུ་འཛིའི་རླུང་གིས་མ་བསྐྱོད་པ་ཞིག་དགོས་ཀྱི་ཡོད་རེད། དེ་ཡིན་དུས་རྩ་བ་སེམས་བརྟན་དགོས་རྒྱུ་རེད་འདུག །རྩ་བ་སེམས་བརྟན་དགོས་པ་རེད། ༤ བར་དུ་བློ་ཡིས་བཟོས་པའི་སྒོམ་སྐྱོན་དུ་བསྟན་པ། གཉིས་པ་ལ། བློས་བྱས་རྩོལ་བའི་སྒོམ་གྱིས་མ་བསླད་ཅིང༌། །དེ་འདྲ་པོ་ཞིག་དང་པོ་སྒོམ་ལ་འཇུག་ཚུལ་འདི་འདུ་འཛིས་དབེན་ནས། སྤྱོད་འཇུག་ནང་ལ། ཕྱི་འཇིག་རྟེན་གྱི་གཡེང་བ་དང༌། ནང་རྣམ་རྟོག་གི་གཡེང་བ་གཉིས་བཤད་ཡོད་རེད། དེའི་གཡེང་བ་གཉིས་པོ་དེ་སྤངས་ན་འདུ་འཛིས་དབེན་པ་དང་གཅིག་པ་ཡིན་པ་ཡོད་རེད། དེ་འདྲ་ཡིན་དུས་དང་པོ་འཇུག་ཚུལ་དེའི་ཐོག་ལ་སྤངས་ཐུབ་པ་འབྱུང་ན། དེ་ནས་གཉིས་པ་དེ་ལ་བློས་བྱས་རྩོལ་བའི་སྒོམ་གྱིས་མ་བསླད་ཅིང་འཕགས་པའི་མཉམ་པར་བཞག་ཚུལ་དངོས་འདི་བཤད་ཀྱི་ཡོད་རེད་མཉམ་བཞག་དངོས་གནས་འདི། མཉམ་པར་བཞག་སྟངས་འདི་བཤད་ཡོང་བ་རེད། དེ་ཡིན་དུས་མཉམ་པར་བཞག་སྟངས་འདི་བཤད་ཡོང་དུས་དེ་ལ་བློས་བྱས་ལབ་ཡོང་དུས་བཅོས་མའི་བློ་ཡིས་བཟོས་པའི་སྒོམ་འདི་དེ་སྐབས་ལ་སྐྱོན་བཤད་ཀྱི་ཡོད་རེད། འཇིག་རྟེན་པའི་སྒོམ་མམ་བློ་ཀུན་རྫོབ་པའི་བཅོས་མའི་ཚུལ་གྱིས་བྱས་བཞག་པའི་སྒོམ་འདི་སྐྱོན་ཡིན་པ་བཤད་ཀྱི་ཡོད་རེད། དེ་ནང་ལ་དེ་འདྲ་ཞིག་ལུས་གནད་དང༌། སེམས་གནད་གཉིས་འདྲ་པོ་ཞིག་གཙོ་བོ་བརྒྱབ་ཀྱི་ཡོད་ས་རེད། ལུས་གནད་ལ་གཙོ་བོ་ལུས་གནད་དེ་ལུས་གནས་རྣམ་སྣང་ཆོས་བདུན་ཐོག་ནས་རྒྱབ་ནས་གསུང་གི་ཡོད་རེད།

དེ་ཐུན་མོང་གི་ལམ་རེད། སེམས་གནད་དེ་ལ་ཡང་སེམས་མ་བཅོས་པ་རང་བབས་སུ་སྐྱོང་ཡག་འདི་གཙོ་བོ་ཕྱག་རྒྱ་ཆེན་པོ་སྐབས་ཀྱི་སེམས་གནས་འདི་ཐོག་ལ་བཞག་གི་ཡོད་རེད། བློ་ཡིས་བྱས་བཞག་པའི་སྟོང་ཡག་འདྲ་པོ་དང༌། བློས་བྱས་ཀྱིས་ཐོག་ནས་ཕ་གསལ་བ་ལ་བཞག་ཡག་འདྲ་པོ་དང༌། བློས་བྱས་ཀྱི་ཐོག་ནས་གསལ་བ་དང་སྟོང་པ་ཟུང་དུ་འཇུག་པའི་ཚུལ་འདྲ་པོ་དང༌། དེ་ནས་ཡང་ཆེད་དུ་རྩོལ་ནས་རྣམ་རྟོག་ཕར་བཀག་ཨེ་ཐུབ་བལྟ་ཡག་འདྲ་པོ་བཀག་ཡའི་ཐབས་ཤེས་བྱེད་ཡག་དང༌། ཡང་དམིགས་པ་ཆེད་དུ་གཏད་ཡག་འདྲ་པོ་དེ་འདྲ་བློས་བྱས་ཀྱི་སྒོམ་མང་པོ་ཞིག་སྐྱོན་མང་པོ་ཡོད་རེད། དེ་འདྲ་ཡིན་དུས་ཅི་གསལ་བ་དང་སྟོང་པ་དང་ཟུང་འཇུག་ཟེར་ཡག་འདི་ག་རེ་ཡིན་ན་ཡང་དེ་བློས་བྱས་པའི་ཐོག་ནས་མ་ཡིན་པ་ཁོ་རང་རང་བབས་ཐོག་ནས་ཕྱག་རྒྱ་ཆེན་པོའི་ཉམས་ལེན་དང་འབྲེལ་ཡོང་དུས། དེའི་སྟེང་ནས་ཁོ་ངམ་ངམ་ཤུགས་ཀྱིས་བཅོས་མ་མ་ཡིན་པའི་ཉམས་ལེན་གྱི་སྟེང་ལ་འགྲོ་ཐུབ་པ་བྱུང་ན། འདི་བློས་མ་བྱས་པའམ་བཅོས་མ་མ་ཡིན་པའི་སྒོམ་ཆགས་ཐུབ་ཀྱི་ཡོད་རེད་མ་གཏོགས་འདི་ལྟ་བུ་ཞིག་བསྒོམ་དགོས་ཀྱི་འདུག །དེ་འདྲ་ཞིག་བསྒོམ་ན་འདི་ནི་དེ་ལ་ངེས་དོན་དེ་འདྲ་ཞིག་འདུག །དེ་བསྒོམ་པ་ལ་ཡང་གཉེན་པོ་དེ་འདྲ་ཞིག་བསྟེན་དགོས་བསམ་བྱས་ནས་བཅོས་མའི་ཐོག་ནས་བཟོ་བསྡད་པ་ཡིན་ན། འདི་ཡོང་ཡག་མེད་པ་རེད་འདུག །དེ་ཡིན་དུས། རྒྱུད་གསང་བ་འདུས་པའི་ནང་ལ། དངོས་པོ་མེད་ལ་བསྒོམ་པ་མེད། ། བསྒོམ་པར་བྱ་བ་བསྒོམ་པ་མེད། ། དེ་ལྟ་དངོས་པོ་དངོས་མེད་པ། ། སྒོམ་པ་ཡོངས་སུ་ཤེས་པའོ། ། ཞེས་བཤད་ཡོང་དུས་དངོས་དང་དངོས་མེད་གཉིས་ཀའི་མཐའ་ལས་འདས་པའི་སྒོམ་ཞིག་ལ་སླེབས་དགོས་ཡག་རེད་འདུག །དེ་བས་ན་བསྒོམ་དངོས་པོ་དང་དངོས་མེད། དངོས་པོའི་སྟེང་ལ་སླེབས་ན་ནི་སྐྱོན་ཆེན་པོ་ཡིན་པ་རེད། དངོས་པོ་མེད་པའི་སྟེང་ལ་སླེབས་ན་ཡང་དངོས་མེད་ལ་འཛིན་པ་ཡོད་ན་སྐྱོན་ཆེན་པོ་ཡོང་གི་ཡོད་རེད།

དེ་ལས་སྡུག་པ་དངོས་པོར་འཛིན་པ་ལས་དངོས་མེད་འཛིན་པ་སྡུག་ག་ཡིན་པ་རེད། དེ་ཡང་ས་ར་ཧས། དངོས་པོར་འཛིན་པ་ཕྱུགས་དང་འདྲ་བ་སྟེ། ། དངོས་མེད་འཛིན་པ་དེ་བས་ཀྱང་ནི་བླུན། ། ཞེས་གསུངས་པ་ཡིན་དུས་དངོས་པོར་འཛིན་པ་འདི་ཁོ་དངོས་འཛིན་གྱི་ལྟ་བ་ཟེར་ཡག་འདི་བཤིག་ཡག་ལས་སླ་བོ་ཡོད་རེད། འཕགས་པ་ལྷས། བསོད་ནམས་མ་ཡིན་དང་པོ་བཟློག ། བར་དུ་བདག་ནི་བཟློག་པ་དང༌། ། ཐ་མར་ལྟ་གཞི་ཀུན་བཟློག་པ། ། གང་ཤེས་དེ་ནི་མཁས་པ་ཡིན། ། ཞེས་བཞི་བརྒྱ་པ་ལས་གསུངས་ཡོང་དུས། བསོད་ནམས་མ་ཡིན་པ་དང་པོ་བཟློག་ཡོང་དུས། ལས་དགེ་བ་བསགས་པ་ལ་བརྟེན་ནས་འབྲས་བུ་བདེ་བ་ཐོབ་ཡག །མི་དགེ་བ་བསགས་ན་འབྲས་བུ་སྡུག་བསྔལ་ཐོབ་ཡག་ཡོད་པ་ལ་སོགས་པ་མང་པོ་ཞིག་གསུངས་བསྡད་ཀྱི་ཡོད་རེད། འདི་བསོད་ནམས་མ་ཡིན་པའི་ལས་མི་དགེ་བ་བཟློག་པའི་དོན་དག་ལ་བཅོམ་ལྡན་འདས་ཀྱིས་ལས་དཀར་པོ་ལ་བསླབ་དགོས་ཡག་གསུངས་པ་རེད། བཀའ་བར་པའི་སྐབས་སུ་བར་དུ་བདག་བཟློག་པའི་སྐབས་སུ་ཡོད་པ་འདི་སྤང་དགོས་ཡག་རེད། བདག་ཏུ་ཞེན་པ་དང་བདེན་པར་ཞེན་པའི་བློ་དེ་སྤང་དགོས་ཀྱི་ཡོད་རེད་དེ་སྤང་ན་ལས་སླ་བོ་ཡོད་རེད། ཁོ་ཡོད་པའི་གཉེན་པོ་ལ་མེད་པ་སླེབས་ཐུབ་ཀྱི་ཡོད་རེད། འདི་ཡོད་འཛིན་གྱི་གཉེན་པོ་ལ་མེད་འཛིན་བསྟེན་དགོས་པ་རེད། བདག་ཏུ་ཞེན་པའི་བློ་ལ་བདག་མེད་བསྟེན་དགོས་པ་རེད། བདེན་པར་ཞེན་པའི་བློ་ལ་བདེན་མེད་བསྟེན་དགོས་པ་རེད། དེ་ལས་སླ་བོ་ཡོད་རེད། དཀའ་ལས་ཁག་པོ་དེ་ག་རེ་རེད་ཟེར་ན། བདེན་མེད་དུ་ཞེན་པའི་བློ་དེ་སྤངས་ཡག་ལ་གཉེན་པོ་གཉིས་པ་བསྟེན་ཡག་མེད་པ་རེད། དེ་དཀའ་ལས་ཁག་པོ་ཡོད་རེད། གལ་སྲིད་བདེན་མེད་དེ་བདེན་འཛིན་གྱི་རྟོག་པའི་སྟེང་དུ་བདེན་མེད་ཀྱི་གཉེན་པོ་དེ་བསྟེན་ཤེས་ན་བདེན་འཛིན་གྱི་རྟོག་པ་འདི་བཤིག །དེ་ནས་བདེན་མེད་ཀྱི་གཉེན་པོ་དེ་ལའང་ཞེན་པ་མེད་པའི་ཐོག་ནས་བདེན་མེད་ཡང་བདེན་པ་ཡོད་མེད་གཉིས་ཀྱི་མཐའ་ལས་འདས་པའི་ཚུལ་གྱིས་ཉམས་སུ་བླངས་ཐུབ་པ་ཡིན་ན་གཉེན་པོ་དེ་ཡིས་ཏན་ཏན་གྱི་བྱ་བ་བྱེད་ཐུབ་པ་འབྱུང་བ་རེད།

དེ་མ་འབྱུང་ན་བདེན་མེད་དུ་ཞེན་སོང་བ་ཡིན་ན་ང་རང་ཚོ་ཁོག་པའི་ནང་ལ་དུག་ཡོད་དུས་དུག་མེད་པར་གཏང་ཡག་ལ་སྨན་བསྟེན་པ་རེད། ཁོག་པ་གཤེར་ཡག་གི་དོན་དག་ལ་སྨན་བཏང་གི་ཡོད་རེད། ཁོག་པ་གཤེར་ཡག་གི་དོན་དུ་སྨན་བསྟེན་ཡོང་དུས་སྨན་ཁོ་རང་ཁོག་པའི་ནང་ལ་ནད་ཀྱིས་མཉམ་དུ་འགག་སོང་ན་མི་འདི་ཡང་སྲོག་ཆད་ཡག་མ་གཏོགས་མེད་པ་ཡིན་དུས་འདི་ནང་བཞིན་གྱི་ཁོ་དངོས་མེད་ཀྱི་འཛིན་པ་དེའི་སྟེང་ལ་ཞེན་སོང་བ་ཡིན་ན་དེ་ནས་ཀྱང་དེ་ལ་གཉེན་པོ་གཞན་པ་བསྟེན་ཡག་མེད་པ་རེད། 

སྟོང་པ་ཉིད་ལ་ལྟ་ཉེས་ན། ། ཤེས་རབ་ཆུང་རྣམས་ཕུང་བར་འགྱུར། ། ཇི་ལྟར་སྦྲུལ་ལ་བཟུང་ཉེས་དང༌། ། རིག་སྔགས་ཉེས་པར་བསྒྲུབས་པ་བཞིན། ། ཞེས་མགོན་པོ་ཀླུ་སྒྲུབ་ཀྱིས་གསུངས་པ་ནང་བཞིན་གྱི་གང་ལྟར་ཡང་སྟོང་ཉིད་འདི་སྤྱིར་བཏང་གི་བདེན་འཛིན་བཤིག་ཡག་གི་གཉེན་པོ་རེད། སྟོང་ཉིད་དེ་བདེན་འཛིན་བཤིག་ཡག་གི་གཉེན་པོ་ཡིན་ན་ཡང་སྟོང་ཉིད་བསྟེན་སྟངས་ཀྱི་ཐོག་ལ་བསམ་བློ་གཏང་སྟངས་དང་སྟོང་ཉིད་བསྟེན་སྟངས། སྟོང་ཉིད་ཇི་ལྟ་བུའི་ཚུལ་གྱིས་བསྟེན། སྟོང་ཉིད་བསྟེན་པར་བྱེད་པའི་གང་ཟག་འདི་སྟོང་པ་ཉིད་འདི་ཉམས་སུ་བླང་མེད་དུས་ཇི་ལྟ་བུའི་ཚུལ་གྱི་སྒོ་ནས་ཉམས་སུ་བླང་དགོས་ཀྱི་ཡོད་ཅེས་བཤད་ཡོང་དུས། དེའི་སྟེང་ནས་ཡོང་གི་ཡོད་པ་རེད་འདུག །དེ་འདྲ་ཡིན་དུས་དངོས་པོར་འཛིན་པ་ནི་སྐྱོན་རེད། དངོས་མེད་འཛིན་ན་ནི་དེ་བས་ཀྱང་སྐྱོན་ཆེ་བ་ཡོང་གི་ཡོད་པ་ཡིན་དུས་དངོས་དངོས་མེད་གཉིས་ཀྱི་མཐའ་ལས་འདས་པའི་བསྒོམ་གྱི་སྟེང་སླེབས་བསྡད་ཀྱི་ཡོད་རེད། དེ་སླེབས་ཡོང་དུས་བསྒོམ་པ་དམིགས་སུ་མེད་པའམ་དོན་དམ་པ་ལ་བསྒོམ་བྱ་དང་སྒོམ་བྱེད་མཐའ་དག་དང་བྲལ་བ་ཞིག་ཡིན་པ་རེད། བསྒོམ་པར་བྱ་བ་འདི་རེད། སྒོམ་པར་བྱེད་མཁན་འདི་རེད་བྱས་ནས་མེད་པ་ཡིན་པ་རེད། འདི་ཡིན་དུས་ཕྱག་ཆེན་སྐབས་ལ་ལྷན་ཅིག་སྐྱེས་པའི་ཡེ་ཤེས་དེ་ཡང་དངོས་དང༌། དངོས་མེད་མཐའ་ལས་འདས་པའི་ལྷན་ཅིག་སྐྱེས་པའི་ཡེ་ཤེས་ཤིག་ཡོང་དགོས་ཀྱི་ཡོད་ས་རེད། དེ་མ་གཏོགས་དངོས་པོ་དང་དངོས་མེད་གཉིས་ཀྱི་ནང་ལོག་ལ་རྣམ་པར་རྟོག་པའི་བློ་དེའི་ནང་ལ་ལྷན་ཅིག་སྐྱེས་པའི་ཡེ་ཤེས་འདི་སྐྱེས་ཡག་ཡོད་ས་མ་རེད། ལྷན་ཅིག་སྐྱེས་པའི་ཡེ་ཤེས་ཟེར་ཡག་འདི། དེ་འདྲ་ཡིན་དུས་བློས་བྱས་རྩོལ་བ་ཟེར་ཡག་འདི་བློས་བྱས་པའི་རྣམ་པར་རྟོག་པའི་རྩོལ་བས་སྒོམ་གྱིས་མ་བསླད། བསླད་ཟེར་བའི་སྐབས་སུ་བསླད་ཞུགས་སོང་བ་མ་ཡིན་པ། དེ་འདྲའི་མཉམ་བཞག་གི་སྟེང་ལ་བསླད་མ་ཞུགས་སོང་བ་ཡིན་ན་བློས་བྱས་ཀྱི་རྩོལ་བའི་བསླད་མ་ཞུགས་པ་ཡིན་ན་བསྒོམ་དངོས་གཞི་ལ་སླེབས་ཐུབ་ཀྱི་ཡོད་པ་རེད་ཅེས་ལབ་པ་རེད་འདུག

།ད་སེམས་གནས་ཀྱིས་ཐོག་ལ་དེ་འདྲ་ཡིན་དུས་སྒོམ་གྱིས་མ་བསླད་ཅིང་གཉིས་པ་དེ་ལ། ༥ ཐ་མ་སེམས་མ་བཅོས་རང་བབས་སུ་སྐྱོང་དགོས་པར་བསྟན་པ། ཐ་མ་འདི་ཉམས་སྐྱོང་འོང་དུས་སྐྱོང་སྟངས་འདི་ག་རེས་སྐྱོང་དགོས་རེད་ཟེར་ན། མ་བཅོས་གཉུག་མར་རང་བབས་འཇོག་ཤེས་པའི། །སེམས་དོན་ཉམས་ལེན་མཁས་ཤིང་སྐྱོང་བར་ཤོག །མ་བཅོས་པ་ཞེས་ལབ་པ་རེད། མ་བཅོས་པ་ཟེར་ན་བཟོ་བཅོས་མེད་པ་བཅས་བཅོས་རྩ་བ་ནས་མེད་པ། དེ་འདྲ་པོ་བཟོ་དགོས། དེ་འདྲ་པོ་ཞིག་དགོས་ཡག་མེད་འགྲོ་བསམ་པ་འདྲ་པོ། དེ་འདྲ་ཞིག་བྱེད་དགོས་མེད་འགྲོ་བསམ་པ་འདྲ་པོ། ཐབས་དང༌། རྟེན་འབྲེལ་དང༌། སྒོམ་དང༌། ལྟ་བ་ག་རེ་ཡིན་ན་ཡང་བཟོ་བཅོས་འདྲ་པོ་བཏང་བཞག་ན་མི་འགྲིག་པ་རེད། ཁོ་གནས་ལུགས་ཀྱི་སྟེང་ལ་ག་རེ་ཡོད་པ་འདི་དུས་གསུམ་གྱི་སངས་རྒྱས་ཀྱིས་ཁོ་འཇིག་རྟེན་གྱི་ཁམས་ན་བྱོན་ཀྱང་རུང༌། མ་བྱོན་ཀྱང་རུང་ཁོ་ཆོས་ཉིད་ཀྱི་གནས་ཚུལ་ཟེར་ཡག་འདི་ལ་སེམས་ཅན་གྱིས་ཀྱང་བཟོ་བཅོས་བཏང་ཡག་མེད་པ་རེད། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་ཀྱང་ཇི་ཙམ་ཐབས་མཁས། ཇི་ཙམ་ཞིག་དངོས་གནས་དྲང་གནས་མཛད་པ་ཕྲིན་ལས་དུས་ལས་གཡོ་བ་མེད་ན་ཡང༌། དངོས་པོའི་གནས་ཚུལ་གྱི་དོན་དེ་ལ་བཟོ་བཅོས་གཏང་ཡག་མེད་པ་རེད། བཟོ་བཅོས་གཏང་ཡག་འདི་གཉུག་མ་མ་རེད། བཟོ་བཅོས་མ་གཏང་བའི་ཆོས་ཉིད་ཡོད་རེད། དེ་ལ་གཉུག་མ་ཞེས་ལབ་པ་རེད། དེ་འདྲ་ཡིན་དུས། གཉུག་མ་རང་བབས་འཇོག་ཤེས་པའི། ༦ རང་བབས་ཀྱི་སྒྲ་དོན། རང་བབས་འཇོག་ཐུན་མོང་མ་ཡིན་པའི་བཀའ་བརྒྱུད་པའི་ཚིག་གི་ཁྱད་ཆོས་ཤིག་ཡིན་པ་རེད། དེ་ལ་རང་བབས་འཇོག་ཟེར་བའི་སྐབས་སུ་དྭགས་པོ་རིན་པོ་ཆེས། འདས་པའི་རྗེས་མི་གཅོད། མ་འོངས་པའི་མདུན་མི་བསུ། ད་ལྟ་བའི་ཤེས་པ་བཟོ་བཅོས་མེད་པ་དེའི་སྟེང་ལ་རང་བབས་སུ་བཞག་དགོས་པ་རེད་གསུངས་པ་རེད། འདི་ཟེར་བའི་སྐབས་སུ་གང་ཟེར་གྱི་ཡོད་རེད་ཟེར་ན་མདོར་བསྟན་སྙིང་པོ་འདི།

ད་ལྟའི་སྐབས་ལ་དགེ་བའི་རྣམ་རྟོག་ཡིན་ནའང་རེད། མི་དགེ་བའི་རྣམ་རྟོག་ཡིན་ནའང་རེད། འདི་མི་དགེ་བའི་རྣམ་རྟོག་རེད་ཟེར་ནས་ཆེད་དུ་རྩོལ་བའི་ཐོག་ནས་ཕར་བཀག་ཡག་ནི་ཡོད་མ་རེད། འདི་དགེ་བའི་རྣམ་རྟོག་རེད་ཟེར་ནས་དེ་ལ་ཚུར་དང་དུ་བླང་ཡག་ཡོད་མ་རེད། ག་རེ་བྱུང་ན་ཡང་བཟང་པོ་ཡི་ཡོན་ཏན་འབྱུང་ན་ཡང་རེད། ངན་པའི་སྐྱོན་ཡིན་ན་ཡང་རེད། འདི་ཁོ་རང་གང་ཤར་རྗེས་མེད་དུ་སྐྱོང་བ་འབྱུང་བ་ཡིན་ན་རྡོ་ཚ་བོ་སྟེང་དུ་ཁ་བ་ཕོག་པ་ནང་བཞིན། ཅི་གང་ཤར་རྗེས་མེད་དུ་འབྱུང་བ་ཡིན་ན། དེ་ལ་རང་བབས་སུ་འཇོག་པ་རེད། དེ་མ་གཏོགས་བཅས་བཅོས་མང་པོ་མ་དགོས་བ་རེད། བཅས་བཅོས་མང་པོ་བྱེད་ན་རྣམ་པར་མི་རྟོག་པའི་ཡེ་ཤེས་སྐྱེ་ཡག་ལ་བགེགས་ཆེན་པོ་བྱེད་པ་ཡིན། འདི་ཡིན་དུས་རྣམ་པར་མི་རྟོག་པའི་ཡེ་ཤེས་སྐྱེས་ཡག་ལ་བགེགས་ཆེ་ཤོས་འདི་བཟོ་བཅོས་བཏང་ཡག་ཡིན་པ་རེད། རྣམ་རྟོག་གིས་བཅས་བཅོས་མང་པོ་བྱེད་ཡག་རེད། ལྟ་བའི་སྒྲོ་འདོགས་གཅོད་ཟེར་ཡག་འདི་སྔོན་དུ་འགྲོ་དགོས་རེད་མ་གཏོགས་སྒོམ་གྱི་དངོས་གཞི་སྐྱོང་ཡོང་དུས་སྒྲོ་འདོགས་གཅོད་ཡག་མེད་པ་རེད། སྒྲོ་འདོགས་བཅད་ཟིན་པའི་དོན་མ་ནོར་བ་དེའི་སྟེང་ལ་མཉམ་པར་བཞག་ཡོང་བ་རེད། དེའི་སྟེང་ལ་མཉམ་པར་བཞག་ཡོང་དུས་ཁོ་རང་གནས་ལུགས་ཀྱི་སྟེང་ལ་ག་རེ་ཡོད་པ་དེའི་སྟེང་ལ་ཁོ་མ་བཅོས་པ་བཞག་ཡོང་བ་རེད་མ་གཏོགས་ཡང་འདི་སྐྱོན་རེད་བཞག །འདི་བཟང་པོ་རེད་བཞག་ཟེར་ནས་དེ་ལ་རྣམ་རྟོག་གི་བསླད་བཞུགས་པ་ཡིན་ན། དེ་ཡང་སྐྱོན་ཡིན་པ་རེད། སྐུ་གསུང་ཐུགས་གསང་བ་བསམ་གྱིས་མི་ཁྱབ་པ་ལ་ཡང་འཛིན་པ་ཡོད་ན་འདི་ཡང་འདི་སྐབས་སུ་སྐྱོན་ཡིན་པ་རེད། སྒྲོག་པ་ལ་གསེར་གྱི་ཐག་པས་སྒྲོག་པ་དང༌། ལྕགས་ཀྱི་ཐག་པས་སྒྲོག་པ་གཉིས་ལ་ཁྱད་པར་མེད་ཟེར་ནས་རྗེ་བཙུན་མི་ལས་གསུངས་པ་ནང་བཞིན་གྱི་དོན་དག་སྙིང་པོ་ཡི་སྟེང་ལ་ཁོ་བཟང་ཞེན་ཡིན་ནའང་རེད། ངན་ཞེན་གྱི་རྟོག་པ་ཡིན་ནའང་རེད།

དངོས་གནས་དྲང་གནས་ཀྱིས་འཁོར་བའི་ཆགས་འཛིན་དང་ཞེན་འཛིན་ཐོག་ལ་སེམས་ཞེན་པ་ཡིན་ནའང་རེད། དངོས་པོའི་གནས་ཚུལ་ཐབས་ལས་འདས་པ་རེད། སངས་རྒྱས་ཀྱི་སྐུ་གསུང་ཐུགས་ཀྱི་གསང་བ་དེ་བསམ་གྱིས་མི་ཁྱབ་པ་རེད། བསམ་པ་ཡིན་ནའང་རེད། གང་ལྟར་དེ་ཐམས་ཅད་ག་རེ་རེད་ཟེར་ན། ཁོ་འཛིན་ཞེན་ནང་ལ་འགྲོ་གི་ཡོད་རེད། འདི་ཡིན་དུས་འདི་སྤང་དགོས་པ་དང༌། འདི་ཕར་བཞག་དགོས་པ་དང༌། དེ་འདྲ་ལ་བལྟོས་ནས་མ་བཅོས་ཞེས་གཉུག་མ་ཞེས་གཉུག་མ་ཟེར་ཡག་འདི་བཟོ་བཅོས་མ་བཏང་བ། རང་བབས་འཇོག་ཟེར་ཡག་འདི་དུས་གསུམ་གྱི་རྣམ་རྟོག་གི་ཐོག་ལ་འདས་པའི་བསམ་བློ་བཏང་ཡག །མ་འོངས་པའི་མདུན་བསུ་ཡག །ད་ལྟ་བའི་ཤེས་པ་བཟོ་བཅོས་འདི་མེད་པ་རང་བབས་སུ་བཞག་ཐུབ་པ་ཞིག་འབྱུང་བ་རེད་མ་གཏོགས། དགོས་ནི་དགོས། དེ་འདྲ་ཞིག་དགོས་ཀྱི་ཡོད་རེད་མ་གཏོགས། འདས་པའི་རྗེས་བཅད། མ་འོངས་པའི་མདུན་བསུ་ན་འདི་ནི་རང་བབས་མ་འབྱུང་བ་རེད། རང་བབས་ཟེར་ཡག་འདི་ཁོ་ག་རེ་ཡོད་པ་དེའི་སྟེང་ལ་བཞག་ཟེར་བ་རེད་འདུག་ཨ། མན་ངག་ལ་གནད་དང་ལྡན་པ་དེ་འདྲ་པོ་ཞིག་དགོས་ཀྱི་རེད། དེ་འདྲ་ཡིན་དུས། སེམས་དོན་ཉམས་ལེན་མཁས་ཤིང་སྐྱོང་བར་ཤོག །དེ་འདྲ་ཡི་དོན་ལ་སེམས་དོན་ཉམས་ལེན་དེ་མཁས་ནས་སྐྱོང་དགོས་པར་ཤོག་ལབ་པ་རེད་འདུག །མན་ངག་དེ་གནད་དང་ལྡན་པ་ཞིག་དགོས་ཀྱི་ཡོད་རེད། ༧ ཕྱག་ཆེན་ཧ་ཤང་གི་ལྟ་བ་དང་མི་འདྲ་ཚུལ། དེ་ཡང་ལ་ལས་ཕྱག་ཆེན་ལུགས་སྲོལ་འདི་དུས་གསུམ་གྱི་རྣམ་རྟོག་ཐམས་ཅད་བཀག་གི་འདུག །དུས་གསུམ་ཡིད་བྱེད་ཐམས་ཅད་བཀག་གི་ཡོད་པ་ཡིན་དུས་དེ་སྐབས་ལ་གཉུག་མ་རང་བབས་འཇོག་ཅེས་ཐ་སྙད་དེ་འདྲ་ལབ་པ་རེད་མ་གཏོགས་དོན་དག་འདི་རྒྱ་ནག་ཧ་ཤང་གི་ལྟ་བ་དང་ཁྱད་པར་མི་འདུག་ཟེར་ནས་དགག་པ་རྒྱབ་མཁན་སྔ་རབས་པ་མང་པོ་བྱུང་ཡོད་རེད། ཕྱི་རབས་པ་ཡང་མང་པོ་བྱུང་ཡོད་རེད། མཁས་པ། ཡིན་ན་ཡང་དོན་དག་སྙིང་པོ་འདི་བཀའ་བརྒྱུད་པས་འདིའི་སྐབས་ལ་བཀའ་བརྒྱུད་པས་འདོད་པའི་ཡིད་བྱེད།

ཡིད་ལ་བྱེད་མི་རུང་ཟེར་བ་འདི་ཡིད་བྱེད་བྱེད་མི་རུང་བའི་རྒྱུ་མཚན་བཤད་བསྡད་པ་འདི་ཡིད་ལ་བྱེད་པ་ཞིག་ཡོད། ཡིད་ལ་བྱ་རྒྱུ་ཞིག་ཡོད། ཡིད་ལ་བྱེད་མཁན་ཞིག་ཡོད་ནས་བཀག་པ་ཡིན་ན་སྐྱོན་འདི་ཡོང་གི་ཡོད་རེད། གཏན་ནས་བཀག་ཡོད་རེད། འདི་ནོར་འཁྲུལ་ཡོང་གི་ཡོད་རེད། འདི་མ་ཡིན་པ་གང་ལྟར་འདིའི་སྐབས་ལ་ག་རེ་བཤད་བསྡད་ཀྱི་ཡོད་རེད་ཟེར་ན་དུས་གསུམ་གང་དུའང་ཡིད་ལ་བྱེད་མཁན་དང༌། ཡིད་ལ་བྱ་རྒྱུ་དང༌། ཡིད་ལ་བྱེད་པ་པོ་ཡོད་མ་རེད། གནས་ལུགས་ཀྱི་སྟེང་ལ་དེ་མེད་པ་ཡིན་དུས་གང་ཤར་ན་ཡང༌། གང་རྟོགས་ན་ཡང༌། གང་སྣང་ན་ཡང༌། གང་ཤར་གང་སྣང་ཐམས་ཅད་འདི་ཞེན་མེད་དུ་སྐྱོང་དགོས་ཀྱི་རེད། དེ་མ་གཏོགས་ཕ་གི་འདི་ཡོད་མ་རེད་ཟེར་ནས་བཀག་པ་དེ་སྐད་ཆ་བཤད་ཀྱི་མི་འདུག་ཨ། འོ་ན་ག་རེ་ཟེར་ན་ཡིད་ལ་བྱེད་ཟེར་ཡག་འདི་ཐ་སྙད་རེད། དེ་ཡང་རྣམ་པར་རྟོག་པའི་བློ་རེད། གནས་ལུགས་ཀྱི་སྟེང་ལ་སླེབས་ཡོང་དུས། ཡིད་ལ་བྱེད་མཁན་དང་ཡིད་ལ་བྱ་རྒྱུ་གང་ཡང་ཡོད་མ་རེད་ཟེར་རེད་འདུག་ཨ། ཁོ་རང་བཞིན་གྱིས་གྲུབ་པ་ཡོད་མ་རེད། དེ་བློས་བྱས་རེད། ཡིད་ལ་བྱེད་པ་ཞིག་ཡོད་ན་འདི་བློས་བྱས་རེད། ཡིད་ལ་བྱ་རྒྱུ་ཞིག་ཡོད་ན་དེ་མཐར་ཐུག་མ་རེད། དེ་འདྲ་བྱས་ནས་ཡིད་ལ་བྱེད་པ་དེ་གང་ཤར་ཞེན་མེད་དུ་སྐྱོང་བ་གཅིག །གང་ཤར་ཞེན་མེད་དུ་ཤེས་ཙམ་ཞིག་ལ་ཡིད་བྱེད། ཡིད་ལ་བྱེད་པ་ད་ལྟ་དང་བྲལ་བ་གསུངས་པ་རེད་མ་གཏོགས་ཡིད་ལ་བྱེད་རྒྱུ་ཞིག་ཡོད་ནས་བཏགས་པ་ཡིན་ན་སྐྱོན་འདི་དངོས་གནས་ཡོང་གི་ཡོད་རེད། དེ་ནས་འདི་དབྱེ་བ་ཕྱེ་ཡག་འདི་གལ་ཆེན་པོ་རེད་འདུག །དེ་འདྲ་ཡིན་དུས་དུས་གསུམ་གྱི་ཡིད་ལ་བྱེད་པ་མཐའ་དག་དང་བྲལ་ཡིན་དུས། རྒྱ་ནག་ཧ་ཤང་གིས་ག་རེ་ལབ་ཀྱི་ཡོད་རེད་ཟེར་ན། ཧ་ཤང་གི་ཁོ་བཟང་པོའི་རྣམ་རྟོག་ཀྱང་བཀག་དགོས་ཀྱི་རེད། ངན་པའི་རྣམ་རྟོག་བྱུང་ན་ཡང་བཀག་དགོས་པ་རེད། སྤྲིན་དཀར་པོས་ཉི་མ་བསྒྲིབ་ན་ཡང་སྒྲིབ་པ་རེད།

སྤྲིན་ནག་པོས་བསྒྲིབ་ནའང་སྒྲིབ་པ་རེད། ཁྱི་དཀར་པོས་སོ་བརྒྱབ་ན་ཡང་ཁྲག་འདོན་གྱི་རེད། ཁྱི་ནག་པོས་སོ་བརྒྱབ་ན་ཡང་ཁྲག་འདོན་གྱི་རེད། དེ་འདྲ་ཡིན་དུས་ཁོ་དགེ་བ་ཡིན་ནའང་རེད། མི་དགེ་བ་ཡིན་ནའང་རེད། ཁོ་གང་ལྟར་ག་རེ་ཡིན་ན་ཡང་རྣམ་པར་རྟོག་པ་ཞིག་དང་འབྲེལ་བསྡད་པ་རེད། གང་ལྟར་སྤྲིན་དཀར་པོ་ཡིན་ནའང་རེད། ནག་པོ་ཡིན་ནའང་རེད། ཉི་མ་སྒྲིབ་པ་ནི་གཅིག་པ་གཅིག་ཀྱང་རེད། དེ་འདྲ་ཡིན་དུས་བཀག་དགོས་ཀྱི་རེད། རྣམ་རྟོག་གང་འདྲ་ཤར་སོང་ན་ཡང་དེ་ཡང་ཆེད་དུ་བཀག་དགོས་ཀྱི་རེད་ཟེར་ནས་གཉེན་པོ་བསྟེན་སྟངས་ལ་ཡང་མང་པོ་ཞིག་སྦྱར་ནས་ཁོང་ཚོས་བཤད་ཀྱི་ཡོད་ས་རེད། དེ་གཉིས་ལ་འདྲ་གི་ཡོད་མ་རེད་དེ་སྐབས་ལ། དེ་འདྲ་ཡིན་དུས་བྱ་བྱེད་དང་དུས་གསུམ་གྱི་སྒོ་ནས་དུས་གསུམ་གྱི་དབྱེ་བ་ཞིག་དང་བདག་གཞན་གྱི་དབྱེ་བ་གཉིས་ཕྱེ་བའི་ཐོག་ནས་བསམ་བློ་བཏང་ན་དེའི་སྐྱོན་དེ་ཀ་རང་ཡོང་གི་ཡོད་རེད་དེ། ཡིན་ན་ཡང་དེའི་སྐབས་ལ་དངོས་གནས་དྲང་གནས་ཀྱི་ད་ལྟ། རྒྱུད་བླ་མ་ལས་གསུངས་པ་ནང་བཞིན་གྱི། འདི་ལ་བསལ་བྱ་ཅི་ཡང་མེད། ། བཞག་པར་བྱ་བའང་ཅུང་ཟད་མེད། ། ཡང་དག་ཉིད་ལ་ཡང་དག་བལྟ། ། ཡང་དག་མཐོང་ན་རྣམ་པར་གྲོལ། ། གང་ལྟར་དུས་གསུམ་གྱི་ཡིད་བྱེད་མཐའ་དག་ལས་འདས་པའི་རང་བཞིན་ལྷན་ཅིག་སྐྱེས་པའི་ཡེ་ཤེས་དེའི་ནང་ལ་མཉམ་པར་བཞག་བཞག་པ་མ་ཟད་པའི་རང་བབས་སུ་མཉམ་པར་བཞག་བཞག་པ་རེད། བཟང་པོ་ཟེར་ནས་ཡོན་ཏན་གྱི་ཐོག་ནས་མཉམ་པར་བཞག་ན་ཡང་དེ་ལ་ཞེན་པ་མེད་པ་རེད། ངན་པའི་རྣམ་རྟོག་མང་པོ་ཞིག་ཤར་སོང་ན་ཡང་དེ་ལ་འོ་འདི་སྐྱོན་རེད་བསམ་པའི་སྐྱོན་དུ་འཛིན་པའི་རྣམ་རྟོག་མེད་པ་རེད། བཟང་པོར་རྟོག་པའི་བློ་དང༌། ངན་པར་རྟོག་པའི་བློ་ཐམས་ཅད་ལས་འདས་པའི་གནས་ལུགས་རང་བབས་དེའི་སྟེང་ལ་སླེབས་ཡོང་དུས་བཟང་པོ་ཟེར་ཡག་དེའང་མིང་དང་ཐ་སྙད་ཙམ་ཞིག་རེད། ངན་པ་ཟེར་ཡག་དེའང་བློ་ཡིས་འཛིན་ཚུལ་ཞིག་དང༌།

ཐ་སྙད་ཙམ་ཞིག་རེད་མ་གཏོགས། དོན་ལ་བཟང་པོ་དང་ངན་པ་ཟེར་བ་ཐམས་ཅད་ལས་འདས་པའི་ལྷན་ཅིག་སྐྱེས་པའི་ཡེ་ཤེས་སོ་སོ་རང་རིག་པའི་ཉམས་སུ་མྱོང་བ་མ་གཏོགས། གཞན་གྱི་བརྡ་དང༌། ཚིག་དང༌། ཐ་སྙད་ཀྱིས་བསྟན་དགོས་ན་བསྟན་རྒྱུ་མེད་པའི་སྙིང་པོ་ཞིག་སླེབས་ཡིན་དུས་དེ་ལ་ཡིད་བྱེད་དང་བྲལ་བའི་ཐ་སྙད་བཏགས་ཡིན་དུས་དཔྱད་པ་ཆེན་པོ་འདྲ་པོ་ཞིག་ཡོང་གི་ཡོད་ས་རེད། ༨ སེམས་དོན་ཉམས་ལེན་མཁས་ཤིང་སྐྱོང་བར་སྨོན་པ། འོ་དེ་འདྲའི་ཐོག་ནས། སེམས་དོན་ཉམས་ལེན་མཁས་ཤིང་སྐྱོང་བར་ཤོག །དང་པོ་བསྒོམ་ལ་འཇུག་པའི་སྐབས་སུ་ཐ་མལ་འདུ་འཛི་ཁམས་ཐ་མལ་པའི་འདུ་འཛིའི་རྣམ་རྟོག་འདི་སྤང་དགོས་པ་གལ་ཆེ་བ། བར་དུ་དངོས་གནས་མཉམ་པར་བཞག་ཡོང་དུས་ལུས་གནད་དང་སེམས་གནད་གཉིས་ཀྱི་ཐོག་ནས་གཞུང་འདྲ་པོ་སྲང་ནས་བསྒོམ་ག་འདྲ་ཞིག་རྒྱབ་ན་ཡང༌། བློས་བྱས་ཀྱིས་བསྒོམ་འདྲ་པོ་ལ་མ་སོང་བ། བཅོས་མ་མ་ཡིན་པའི་སྒོམ་སྟེང་ལ་སླེབས་ཐུབ་པ། ཐ་མ་ཉམས་འདི་སྐྱོང་འོང་དུས་ཁོ་གང་ཤར་ཞེན་མེད་ཀྱི་ཐོག་ནས་བསྐྱང་བ་མ་གཏོགས་བཟང་པོ་ལ་འཐོབ་ཡོང་བསམ་པའི་རེ་བ། འདི་ངན་པ་ཞིག་སླེབས་མི་ཡོང་བསམ་པའི་དྭོགས་པ། དེ་འདྲའི་རེ་དྭོགས་གང་ཡང་མེད་པ་ཁོ་གང་ཤར་ཞེན་མེད་ངང་ནས་བསྐྱང་ཐུབ་པ་ཡིན་ན་འདི་དངོས་གནས་དྲང་གནས་ཀྱི་ཕྱག་རྒྱ་ཆེན་པོའི་སྐབས་ནས་བཤད་བསྡད་ཡག་གི་སྒོམ་དངོས་གཞི་དེ་དེ་འདྲའི་ཐོག་ན་ཡོང་ཐུབ་ཀྱི་ཡོད་ས་རེད། གཉུག་མ་རང་བབས་འཇོག་ཤེས་པའི། འདི་གསུམ་འདི་ཡག་པོ་སྐྱོང་ཤེས་ན། ཐོག་ཐ་བར་གསུམ་དུ་དེ་ལྟ་བུའི་ཐབས་ཁྱད་པར་ཅན་དང་ལྡན་ན། སེམས་དོན་གྱི་མན་ངག །ཉམས་ལེན་གྱི་མན་ངག་འདི་གནད་དང་ལྡན་པ་ཞིག་ཆགས་ཐུབ་ཀྱི་ཡོད་པ་རེད། གནད་དང་ལྡན་པ་འདི་ལ་མཁས་ཐུབ་པ་བྱུང་བ་ཡིན་ན། མཁས་པ་ཆགས་ཐུབ། དེ་ནས་འབྲས་བུའི་ཕྱག་རྒྱ་ཆེན་པོ་དེ་མངོན་དུ་འགྱུར་ཐུབ་ཀྱི་རེད་ཅེས་ལབ་པ་རེད། སྐྱོང་ཟེར་ཡག་འདི། མ་འོངས་པ་ན་འབྲས་བུའི་ཕྱག་རྒྱ་ཆེན་པོ་དེ་མངོན་དུ་གྱུར་ཡག་འདི།

དེ་ནས་ལམ་གྱི་ཕྱག་ཆེན་ལ་བརྩོན་དགོས་བ་བཤད་པ་རེད། སྐྱོང་སྟངས་དེ་འདྲ་ཡིན་པ་རེད་འདུག །དང་པོའི་སྐབས་སུ་སེམས་ཀྱི་དམིགས་པ་དང༌། དེ་ནས་རེ་བ་དང༌། དྭོགས་པ་ཟེར་ཡག་འདྲ་པོ་དང༌། དེ་ནས་ཚོགས་པ་ཟེར་ཡག་འདྲ་པོ་མང་ཚོགས་མང་པོའི་ནང་ལ་བསྡད་ཡག་འདྲ་པོ། འདི་ཚོ་མང་པོ་ཞིག་སྤངས་དགོས་ཀྱི་ཡོད་ས་རེད། གལ་ཆེ་ཤོས་འདྲ་པོ་འདི། དེའི་ནང་ནས་ས་པཎ་གྱི་འགྲེལ་པའི་ནང་ལོག་ལ་ཡ། ཐ་མལ་འདུ་འཛིའི་རླུང་གིས་མ་བསྐྱོད་པ་ཟེར་ཡག་འདི་རྩ་ཆེ་ཤོས་ཡིན། འདི་ཡག་པོ་ཞིག་སྐྱོང་ཐུབ་པ་ཡིན་ན། དེ་ནས་བར་དུ་མཉམ་པར་བཞག་ཚུལ་དང༌། ཉམས་སྐྱོང་ཡག་ལ་ལས་སླ་པོ་ཡོད་རེད། ཀུན་གྱི་རྩ་བ་དང་པོ་འདི་འདུ་འཛིའི་རྣམ་རྟོག་འདི་རེད། འདི་སྤང་ཡག་ལ་ཐབས་ཤེས་བྱེད་དགོས་པ་རེད་ཅེས་གསུངས་པ་རེད་འདུག །ད་དེ་ལ་དཔེ་འདྲ་པོ་ཡང་གཅིག །ཨ་བ་དྷཱུ་ཏཱི་ཡི་ལུང་གཅིག་དྲངས་ནས། སེར་སྐྱ་མོ་དང་ཆུ་སྐྱར་སྦྲུལ། ། ནགས་ན་རི་དྭགས་ཚོགས་རྣམས་དང༌། ། ཞེས་རེ་བ་སྤང་དགོས་པ་དང༌། དེ་ག་ནང་བཞིན་གྱི་འདུ་འཛི་སྤང་དགོས་པ་དང༌། གཅིག་པུར་གནས་ན་ཉམས་རྟོགས་ཡག་པོ་སྐྱེས་ཐུབ་པ་དང༌། དེ་ག་ནང་བཞིན་གྱི་གང་དུ་སོང་ཡང་རྩོད་པའི་གནས་ཡིན་པ། དེ་འདྲའི་འཁོར་བའི་སྐྱོན་རང་བཞིན་མང་པོ་ཞིག་ངོ་སྤྲོད་འདྲ་པོ་བྱས་ནས་འདི་སྤངས་པའི་ཐོག་ལ་ཐ་མལ་འདུ་འཛིའི་རླུང་གིས་མ་བསྐྱོད་པ་ཟེར་ནས་རྒྱབ་ཡོད་རེད། འདི་ཚོ་ལ་གོ་སླ་པོ་ཡིན་དུས་ཞུ་མི་དགོས་པ་བྱེད། དེའི་རྗེས་ལ་ཞི་གནས་རེད། 

མ ཞི་གནས་ཀྱི་ཉམས་རྟོགས་སྐྱེ་ཚུལ། ཕྲ་རགས་རྟོག་པའི་དབའ་རླབས་རང་སར་ཞི། ། གཡོ་མེད་སེམས་ཀྱི་ཆུ་བོ་ངང་གིས་གནས། ། བྱིང་རྨུགས་རྙོག་པའི་དྲི་མ་དང་བྲལ་བའི། ། ཞི་གནས་རྒྱ་མཚོ་མི་གཡོ་བརྟན་པར་ཤོག ། ༡ ཕྲ་རགས་ཀྱི་རྣམ་རྟོག་ཞི་དགོས་པ། ཕྲ་རགས་ཟེར་ཡག་འདི་ཕྲ་བ་ཟེར་ན་ནི་ཕྲ་བོ་བྱས། རགས་པ་ཟེར་ཡག་འདི་སྦོམ་པོ་ལ་གོ་བ་རེད། དེ་འདྲ་ཡིན་དུས་ཕྲ་རགས་ཟེར་ཡག་འདི་ཁོ་གང་ལྟར་སྒོམ་གྱི་སྐྱོན་ཞི་གནས་ལ་སླེབས་ཡོང་དུས་ཁོ་སྐྱོན་འདི་ཡོད་པ་རེད། རྣམ་པ་ཀུན་ཏུ་ཁོ་ཐུན་མོང་བ་ཡིན་ནའང་རེད། ཐུན་མོང་མ་ཡིན་པ་ཡིན་ནའང་རེད། ཁོ་ག་བ་ཡིན་ནའང་རེད། བཤད་ཡག་ཁོ་དང་པོ་སྒོམ་ལ་འཇུག་ཡོང་བའི་སྐབས་ལ་ཞི་གནས་དགོས་ཀྱི་རེད། ཞི་གནས་སླེབས་ཡག་ལ་དངོས་གནས་དྲང་གནས་ཕྲ་རགས་ཀྱི་རྣམ་རྟོག་འདི་ངེས་པར་དུ་སྤང་དགོས་ཡག་འདི་ཡིན་པ་རེད། དེ་ཡང་ཇོ་བོ་རྗེས། འཇིག་རྟེན་བྱ་བ་དག་ལ་ཕར་བལྟས་པས། ། བྱས་པ་ཐམས་ཅད་དོན་མེད་རྩོད་པའི་རྒྱུ། ། གསུངས་པ་ནང་བཞིན་གྱི་འཇིག་རྟེན་བྱ་བ་དེ་ལ་ཕར་བལྟ་ཡོང་དུས་བྱས་པ་ཐམས་ཅད་དོན་མེད་ཀྱི་རྩོད་པ་ཞིག་མཐོང་ཡོང་དུས། སུ་ལ་བལྟས་ནའང་མི་འདུག་པས། ། རང་གི་སེམས་ལ་ལྟ་བ་གོམས་པར་གྱིས། ། རང་གི་སེམས་ལ་ལྟ་བ་སྒོམས། ། ཞེས་དེའི་སྐབས་ལ་ལྟ་བ་འདི་ཞི་གནས་ལ་གོ་བ་ཡིན་མ་གཏོགས་ལྷག་མཐོང་གི་བསྒོམ་པ་མེད། དེ་འདྲ་ཡིན་དུས་རང་གི་སེམས་ལ་ལྟ་བ་གོམས་པར་གྱིས། འཇིག་རྟེན་པའི་ལམ་གྱི་ཐོག་ནས་འཇིག་རྟེན་ལས་འདས་པའི་ལམ་གྱི་སྟེང་ལ་སླེབས་ཡོང་དུས་འཇིག་རྟེན་བྱ་བ་དེ་ལ་དང་པོ་ཕར་བལྟ་ཡོང་དུས་བྱེད་པ་ཐམས་ཅད་དོན་མེད་པ་དང༌། སྡུག་བསྔལ་གྱི་རྒྱུ་ཡིན་པ་མཐོང་ཡོང་དུས་གང་ལ་བལྟས་ཀྱང་སྙིང་པོ་མེད་པ་མཐོང་ཡོང་དུས་དེའི་རྒྱུ་ག་བ་མཐོང་བ་རེད་ཟེར་ན། གཙོ་བོ་འདི་རང་གི་སེམས་ལ་ལྟ་བ་བསྒོམ་དགོས་རེད། འཇིག་རྟེན་པས་ལམ་སང་ལྷག་མཐོང་བདག་མེད་རྟོགས་པའི་ཤེས་རབ་རྟོགས་ཐུབ་ཀྱི་མ་རེད་པ།

དེ་འདྲ་ཡིན་དུས་ལྷག་མཐོང་བདག་མེད་རྟོགས་པའི་ཤེས་རབ་རྟོགས་པར་བྱེད་པ་ལ་དེ་ལ་མེད་དུ་མི་རུང་བའི་རྟེན་ཁྱད་པར་ཅན་འདི་ཞི་གནས་ཡིན་པ་རེད། དེ་འདྲ་ཡིན་དུས་རང་གི་སེམས་ཀྱི་ལྟ་བ་ཟེར་ཡག་འདི་ལྟ་བ་འདི་སྐབས་ཀྱི་ལྟ་བ་འདི་ཞི་གནས་ལ་གོ་བ་རེད། འོ་དེ་འདྲ་བྱས་ནས་དེས་གསུངས་པ་ནང་བཞིན་གྱི་ཐོག་མར་ཞི་གནས་དེ་ལ་དམིགས་བཅས་ཀྱི་ཐོག་ནས་འཇུག་སྟངས་ཡོད་རེད། དམིགས་མེད་ཀྱི་ཐོག་ནས་འཇུག་སྟངས་ཀྱང་ཡོད་རེད། གང་ཡང་དམིགས་བཅས་དམིགས་མེད་གོ་རིམ་བྱས་ནས་མར་འཇུག་སྟངས་ཀྱང་ཡོད་པ་རེད། གང་ལྟར་འདི་ཁོ་སྐབས་སུ་བབས་པ་གང་དགོས་ན་ཡང་སོ་སོའི་འདོད་པ་རེད། མཐའ་གཅིག་ཏུ་དང་པོ་དམིགས་བཅས་དགོས་ཀྱི་ཡོད་རེད། དེ་ནས་དམིགས་མེད་དགོས་ཀྱི་རེད་ཟེར་ལབ་ཡག་གང་ཡང་ཡོད་མ་རེད། ༢ རྣམ་རྟོག་ཕྲ་རགས་ངོས་བཟུང་ཚུལ། ཡིན་ན་ཡང་དམིགས་བཅས་དམིགས་མེད་གང་ཡིན་ན་ཡང་ཁྱད་པར་མི་འདུག །དང་པོ་སྒོམ་ཁོ་ན་ལ་འཇུག་ཡོང་དུས། སྐྱོན་འདྲ་པོ་ཞིག་ག་རེ་ཡོད་རེད་ཟེར་ན། རྣམ་རྟོག་ཕྲ་རགས་འདི་རེད། ཕྲ་བ་དང་རགས་པ་འདི། མཛོད་ཀྱི་ལུགས་སྲོལ་ལ། ཕྲ་རགས་ཀྱི་རྣམ་རྟོག་གི་སྐད་ཆ་བཤད་སྟངས་དང༌། ད་རེ་དེའི་སྐབས་ལ་སྐད་ཆ་བཤད་སྟངས་འདི་ཏོག་ཙམ་ཁྱད་པར་ཞིག་བཞག་གི་ཡོད་ས་རེད། ཕྲ་རགས་ཟེར་ཡག་འདི་སྤྱིར་བཏང་གི་མཛོད་ཀྱི་སྐབས་ལ་ཡིན་ན་ནི་སྤྱིར་བཏང་གི་རྟོག་དཔྱོད་གཉིས་ལ་བཞག་ཡོད་རེད། རྟོག་པ་འདི་རྣམ་རྟོག་རགས་པ་ལ་བཞག །དཔྱོད་པ་འདི་ཕྲ་བ་ལ་བཞག་ཡོད་རེད། རྟོག་པ་ཐམས་ཅད་རྩིང་ཞིབ་ཉིད་བཤད་ཡོད་རེད། རྩིང་ཞིབ་དེ་འདྲ་ཞིག་ལ་བཞག་ཡོད་རེད། དེ་སྐབས་ལ་གཙོ་བོ་ག་རེ་དགོས་ཀྱི་ཡོད་རེད་ཟེར་ན། ཉོན་ཡིད་ལ་རྩོལ་བ་དང་བཅས་པའི་ཐོག་ནས་ཡུལ་ལ་འཇུག་ཡོང་བ་འདི་རྣམ་རྟོག་རགས་པ་ལ་བཞག །འཇུག་ཟིན་པ་འདི་སླར་དེ་ལ་ཡང་དཔྱད་པ་བཏང་ཡག་འདི་ཞིབ་པ་ལ་བཞག་ཡོད་རེད། དེ་འདྲ་ཡིན་དུས་དེ་འདྲའི་ཕྱག་རྒྱ་ཆེན་པོའི་ཞི་གནས་སྐྱོང་བར་བྱེད་པ་ལ་དེ་འདྲའི་རྣམ་རྟོག་ཕྲ་རགས་གཉིས་པོ་འདི་གཉེན་པོ་ཞིག་ལ་བརྟེན་ནས་རྣམ་རྟོག་འདི་ཕར་བཀག་པ་ཡིན་ན་མི་འགྲིག་པར་གསུངས་པ་རེད།

རང་སར་ཞི་ཞེས་པའི་ཚིག་འདི། དེ་འདྲའི་རྣམ་རྟོག་འདི་སེམས་དང་སེམས་བྱུང་གི་རྒྱུ་བ་ཟེར་ན་འགྲིག་གི་འདུག །ཐུན་མོང་གི་སྐད་ཆ་བཤད་ན། སེམས་དང་སེམས་བྱུང་གི་རྒྱུ་བ་དེ་ལྟ་བུ་འདི་ཕར་གཞིག་ཡག་ལ་གཉེན་པོ་བསྟེན་ནས་གཉེན་པོ་དེའི་སྟེང་དུ་ཕར་སྤང་དགོས་ན་དཀའ་ལས་ཁག་པོ་ཡོད་རེད། དེ་འདྲ་ཡིན་དུས་དེའི་སྐབས་ལ་ཕྲ་བ་ཟེར་བའི་སྐབས་སུ་རྟོག་པ་དེ་ལ་སྤྱིར་བཏང་གི་རྟོག་པ་ལ་དཔྱོད་པ་ཞུགས་པ་འདི་རགས་པ་ལ་བཞག །རྟོག་དཔྱོད་མངོན་འགྱུར་དུ་ཚོགས་པ་འདི་རགས་པ་ལ་བཞག །རྟོག་དཔྱོད་མངོན་གྱུར་དུ་མ་ཚོགས་ན་ཕྲ་བ་བཞག་པ་རེད། ཕྱག་ཆེན་གྱི་ལུགས་ལ་ཡ། རྟོག་པ་དང་དཔྱོད་པ་གཉིས་ཟེར་ནས་ཁག་ཁག་ཕྱེ་གི་ཡོད་རེད། མཛོད་ལུགས་ལ་ཡིན་ན་རྟོག་པ་འདི་རགས་པ་ལ་བཞག །དཔྱོད་པ་འདི་ཕྲ་བ་ལ་བཞག་ཡོང་གི་ཡོད་རེད། ང་རང་ཚོའི་རྣམ་རྟོག་ཡུལ་ལ་ཞུགས་པ་ཡིན་དུས། ཕྱག་ཆེན་སྐབས་སུ་རྣམ་རྟོག་ཡུལ་ལ་ཞུགས་ཡོང་དུས་རྟོག་དཔྱོད་གཉིས་ཀ་ཡུལ་ལ་འཇུག་པ་མངོན་འགྱུར་དུ་ཚོར་ཐུབ་ན་འདི་རགས་པ་ལ་བཞག་པ་རེད་འདུག །འདི་སྐབས་སུ་རྣམ་རྟོག་རགས་པ་ལ་བཞག་པ་རེད། མཚམས་མཚམས་ལ་རྟོག་དཔྱོད་མངོན་འགྱུར་དུ་མ་ཚོར་ནས་རྟོག་དཔྱོད་ཡུལ་ལ་འཇུག་སྟངས་ཤིག་ཡོད་པ་རེད་འདུག །དེ་ལ་ཕྲ་བ་བཞག་པ་རེད་འདུག །དེ་མངོན་འགྱུར་དུ་ཚོར་མ་ཚོར་ཞིག་གི་སྐད་ཆ་རེད་མ་གཏོགས་དོན་ལ་རྟོག་དཔྱོད་གཉིས་ཀ་ཡོད་པ་རེད་འདུག །ཕྲ་བ་ལ་ཡང་རྟོག་དཔྱོད་གཉིས་ཀ་ཡོད་རེད། རགས་པ་ལ་ཡང་རྟོག་དཔྱོད་གཉིས་ཀ་ཡོད་རེད། རྟོག་དཔྱོད་གཉིས་འདི་ཡུལ་ལ་དངོས་སུ་འཇུག་པ་ཚོར་ན་རགས་པ། ཡུལ་ལ་དངོས་སུ་འཇུག་པ་མ་ཚོར་ན་ཕྲ་བ་ལ་བཞག་པ་རེད། འདི་ཕྱག་ཆེན་སྐབས་སུ་རེད་བསྡད་པ་ཡིན་དུས། དེ་འདྲའི་རྟོག་པའི་རྦ་རླབས་དེ་གང་ལྟར་ཆུའི་རྦ་རླབས་དེ་རྒྱ་མཚོའི་རྦ་རླབས་དང་འདྲ་པོ་འདི་མང་པོ་སླེབས་ཡོང་དུས། ང་ཚོར་རྣམ་རྟོག་མང་པོ་སླེབས་ཡིན་དུས། དཔེར་ན་རྒྱ་མཚོ་ལ་རྦ་རླབས་མང་པོ་ཡོད་དུས་རྒྱ་མཚོ་འདི་ཞི་འཇམ་གནས་ཐུབ་ཀྱི་ཡོད་མ་རེད།

རྒྱ་མཚོ་རྦ་རླབས་དེས་རྒྱ་མཚོ་འདི་དཀྲོགས་ནས་རྒྱ་མཚོ་འདི་ཞི་འཇམ་གནས་ཐུབ་ཀྱི་མི་འདུག་ཨ། དེ་ནང་བཞིན་གྱི་ད་ལྟ་ང་རང་ཚོའི་ཕྱག་རྒྱ་ཆེན་པོའི་མན་ངག་གི་ལུགས་ལ་ཡོད་བསྡད་པའི་སེམས་ཀྱི་ཞི་བར་གནས་པའི་སེམས་ཞི་བདེ་ཀྱི་ངོ་བོ་ལ་གནས་ཐུབ་ཡག་གི་རྣམ་རྟོག་ཐམས་ཅད་ཉེ་བར་ཞི་བའི་ངེས་ཤེས་ཀྱི་དབྱིངས། རྣམ་རྟོག་ཉེ་བར་ཞི་བའི་ངེས་ཤེས་ཀྱི་དབྱིངས་ཀྱི་ཐོག་ལ་ཕར་བསྡད་མི་བཅུག་ཡག་འདི་ག་རེས་དཀྲོགས་བསྡད་ཀྱི་ཡོད་རེད་ཟེར་ན། ཉོན་མོངས་པའི་རྣམ་པར་རྟོག་པས་དཀྲོགས་བསྡད་ཀྱི་ཡོད་རེད། དེ་ཡང་རྣམ་རྟོག་ཕྲ་རགས་མང་པོ་ཞིག་གིས་དཀྲོགས་བསྡད་པ་ཡིན་དུས་དེ་འདྲའི་ཆེད་དུ་བཀག་མི་དགོས་པ་ཁོ་རང་སར་དུ་འགག་འགྲོ་ཡག་ཅིག་ལ་རང་སར་ཞི་ཕྱག་ཆེན་སྐབས་ལ་འོ་འདི་ཡིན་པ་རེད། ངོ་བོ་ཉིད་ཀྱི་ཞི་གནས་འདྲ་པོ་ཞིག་ཡོད་ས་རེད། འདི་སྐབས་ལ་སྤྱིར་བཏང་གི་ཞི་གནས་ལ་དབྱེ་བ་མང་པོ་ཡོད་པའི་ནང་ནས་ངོ་བོ་ཉིད་ཀྱི་ཞི་གནས་ཟེར་ཡག་ཅིག་ཡོད་རེད། དེ་འདྲ་པོ་ཡིན་ས་རེད། རྣམ་རྟོག་གི་ཚོགས་ཐམས་ཅད་ངོ་ཤེས་ཡོང་དུས་རྣམ་རྟོག་རང་སར་ཉེ་བར་ཞི་བ་འདི་དེ་སྐབས་ལ་འདི་བཤད་ཀྱི་ཡོད་ས་རེད། ངོ་བོ་ཉིད་ཀྱི་ཞི་གནས་འདྲ་པོ་གཅིག །རང་སར་ཞི། ༣ སེམས་གཡོ་མེད་དུ་གནས་དགོས་པ། གཡོ་མེད་སེམས་ཀྱི་ཆུ་བོ་ངང་གིས་གནས། །དེ་ནས་རྦ་རླབས་རྒྱ་མཚོའི་སྟེང་ལ་མར་ཞི་ཡོང་དུས་རྒྱ་མཚོ་གཡོ་གི་ཡོད་མ་རེད། རྒྱ་མཚོ་འདི་ཁོ་རང་བཞིན་གྱིས་གཡོ་བ་མེད་པ་བསྡད་ཐུབ་ཀྱི་ཡོད་རེད། དེ་དང་འདྲ་བ་རྣམ་རྟོག་ཐམས་ཅད་འདི་ཀུན་གཞི་རྣམ་ཤེས་ནང་ལ་ཀུན་གཞི་ནང་ལ་ཕར་བསྡུས་འགྲོ་བ་ཡིན་དུས། གཡོ་བ་མེད་པའི་སེམས། དེ་སྐབས་ལ་སེམས་འདི་ཀུན་གཞི་ལ་གོ་བ་རེད་འདུག །དེ་ཡང་ཀུན་གཞིའི་ཆུ་བོ་འདི་ཆུ་བོའི་རྒྱུན་དེ་ཡང་གཡོ་བ་མེད་པར་ངང་གི་གནས་ཀྱི་རེད་ཅེས་ལབ་པ་རེད་འདུག །རྣམ་རྟོག་གི་སྤྲོས་པ་ཐམས་ཅད་ཉེ་བར་ཞི་ཡོང་དུས་སེམས་ཀུན་གཞི་དེ་ཡང་གཡོ་བ་མེད་པར་གནས་ཐུབ་ཀྱི་རེད།

༤ ཞི་གནས་ཀྱི་སྐྱོན་སྤོང་བ། བྱིང་རྨུགས་རྙོག་པའི་དྲི་མ་དང་བྲལ་བའི། །སྒོམ་གྱི་སྐྱོན་འདྲ་པོ་འདི་བྱིང་རྨུགས་གཉིས་འདི་རེད། བྱིང་བ་དང་རྨུགས་པ། བྱིང་བ་ཟེར་བའི་སྐབས་སུ་ཐིབས་པའི་རྣམ་པ་རེད། རྨུགས་པ་ཟེར་བ་དེའང་ཐིབས་པའི་རྣམ་པ་འདྲ་པོ་ཞིག་ལ་གཙོ་བོ་བྱིང་རྨུགས་ཟེར་ཡག་གི་ཚིག་འདི་ཐིབས་པའི་རྣམ་པ་ཞིག་གོ་དགོས་རྒྱུ་ཡོད་རེད། འདི་ཞི་གནས་ཀྱི་གེགས་གཙོ་བོ་འདྲ་པོ་དེ་སྐབས་ལ་བྱིང་རྨུགས་འདི་ཡོང་གི་ཡོད་རེད། འོ་འདི་ཡིན་དུས་སྤྱིར་བཏང་ཞི་གནས་ལ་བཤེས་སྤྲིངས་ནང་ལ། རྒོད་དང་འགྱོད་དང་གནོད་སེམས་རྨུགས་པ་དང༌། ། གཉིད་དང་འདོད་ལ་འདུན་དང་ཐེ་ཚོམ་སྟེ། ། སྒྲིབ་པ་ལྔ་པོ་འདི་དག་དགེ་བའི་ནོར། ། འཕྲོག་པའི་ཆོམ་རྐུན་ལགས་པར་མཁྱེན་པར་མཛོད། ། བཤད་ཡོང་དུས་སྐྱོན་འདྲ་པོ་ལྔ་བཤད་ཀྱི་ཡོད་རེད། དེ་ཡོངས་རྫོགས་ཚུར་བསྡུས་པ་ཡིན་ན་ཁོ་དང་པོ་གསུམ་བྱིང་རྨུགས་ནང་ལ་བསྡུས། ལྷག་མ་ཁོ་རྒོད་པའི་ནང་ལ་འགྲོ་གི་ཡོད་རེད། རྒོད་འགྱོད། གནོད་སེམས། གཉིད་རྨུགས། ཐེ་ཚོམ། འདོད་འདུན་སྟེ་ལྔ་ཡོད་པའི་ནང་ནས། འདི་གཙོ་བོ་འདི་བྱིང་བ་དང་རྨུགས་པ་འདི་ཞི་གནས་ཀྱིས་སྐྱོན་ཆེ་ཤོས་འདྲ་པོ་འདི་ཡིན་པ་རེད། འདི་ཞི་ཐུབ་ན་ལྷག་མ་ཐམས་ཅད་ཁོ་རང་བཞིན་གྱིས་ཞི་ཐུབ་ཀྱི་རེད་ཅེས་བཤད་པ་རེད། ཁོ་མན་ངག་གི་ལུགས་ཀྱི་ཁྲིད་རིམ་ནང་བཞིན་བྱས་ནས་སོ་སོ་སོ་སོར་གཉེན་པོ་བསྟེན་ན་འགྲིག་གི་ཡོད་རེད། ཡང་བྱིང་རྒོད་ཀྱི་རང་ངོ་ལ་བལྟ་ཡོང་དུས་དེའི་ངོ་བོ་མ་འཇོག་པ་ལ་འཇོག་དང༌། འདི་ཕྱག་རྒྱ་ཆེན་པོ་སྐབས་ཀྱི་ཡང་འདི་སྤང་བྱ་སྤང་སྟངས་འདི་བཤད་བསྡད་ཀྱི་འདུག་ཨ། རྙོག་པའི་དྲི་མ་དང་བྲལ་བའི། ༥ ཞི་གནས་བརྟན་པར་གནས་པར་སྨོན་པ། ཞི་གནས་རྒྱ་མཚོ་མི་གཡོ་བརྟན་པར་ཤོག །འདི་ཁོ་ཡོངས་གྲགས་འདྲ་པོ་ཞིག་རེད། ཁོ་ཞི་གནས་ལ་འཇུག་པའི་ཡན་ལག །སྤྱིར་བཏང་གི་གཙོ་བོ་སེམས་གནས་དགུ་ཟེར་བ་ཡོད་རེད།

དེ་ཀ་ནང་བཞིན་གྱི་ཉེར་བསྡོགས་སུ་གྲགས་པའི་ཡིད་བྱེད་བདུན་ཡོད་རེད། བསམ་གཏན་བཞི་འདྲ་པོ་ཡོད་རེད། མང་པོ་ཡོད་རེད། འདི་ཚོ་ལ་ཁོ་ག་རེ་བསྟེན་བསམ་ན་ཡང་གཉེན་པོ་བསྟེན་སྟངས་དེའི་ཐོག་ལ་འགྲོ་གི་ཡོད་རེད། ཁོ་མཐའ་བཞི་ལྷུང་བ་དེ་ལ་དམིགས་བསལ་གང་ཡང་ཡོད་མ་རེད། འདི་ཡིན་དུས་དེ་ལ་བསྟེན་ཐུབ་པ་ཡིན་ན། ཞི་གནས་རྒྱ་མཚོ་མི་གཡོ་བརྟན་པར་ཤོག །རྣམ་རྟོག་ཕྲ་རགས་ཐམས་ཅད་འདི་རང་སར་ཞི། དེ་ནས་གཡོ་བ་མེད་པ་སེམས་ཀྱི་ཆུ་བོ། ཀུན་གཞིའི་སྟེང་ལ་རྣམ་རྟོག་ཐམས་ཅད་ཉེ་བར་ཞི་བར་གནས་ཡོང་དུས་རྣམ་རྟོག་གི་རྦ་རླབས་དང་འདྲ་བའི་སེམས་ཀྱི་ཆུ་བོ་ཀུན་གཞི་ཆུ་བོ་དེ་ངང་གིས་གནས། དེའི་སྟེང་ལ་སྒོམ་རྒྱབ་ཡོང་བའི་སྐབས་སུ་ཁོ་རང་ཁ་ཐུག་གི་གེགས་བྱེད་མཁན་འདི་བྱིང་རྨུགས་ཡིན་པ་རེད། བྱིང་བ་དང་རྨུགས་པ་འོང་བ་ལ་སོགས་པ་ཞི་གནས་ཀྱི་སྐྱོན་ཐམས་ཅད་བྲལ་བའི། ཞི་གནས་རྒྱ་མཚོ་མི་གཡོ་བརྟན་པར་ཤོག །ཞི་གནས་འདི་རྒྱ་མཚོ་དང་འདྲ་བ་རེད། རྒྱ་མཚོ་དང་འདྲ་བ་མི་གཡོ་བར་བརྟན་ཐུབ་པར་ཤོག ། དེ་ནས་ལྷག་མཐོང་རེད། སེམས་དངོས་པོའི་གནས་ལུགས་འདི་གཙོ་བོ་སྐབས་ལ་ལྷག་མཐོང་གི་སེམས་དངོས་པོའི་གནས་ལུགས་བཤད་ཀྱི་ཡོད་རེད། སེམས་དངོས་པོའི་གནས་ལུགས་བཤད་ཡོང་དུས། ཙ ལྷག་མཐོང་གི་ཉམས་རྟོགས་སྐྱེ་ཚུལ། བལྟར་མེད་སེམས་ལ་ཡང་ཡང་བལྟས་པའི་ཚེ། ། མཐོང་མེད་དོན་ནི་ཇི་བཞིན་ལྷག་གེར་མཐོང༌། ། ཡིན་མིན་དོན་ལ་ཐེ་ཚོམ་ཆོད་པ་ཉིད། ། འཁྲུལ་མེད་རང་ངོ་རང་གིས་ཤེས་པར་ཤོག ། ༡ བལྟ་རུ་མེད་པའི་སེམས་ལ་ཡང་ཡང་བལྟ་བ། བལྟ་རུ་མེད་པའི་སེམས་ལ་ཡང་ཡང་བལྟས་པའི་ཚེ་ལབ་པ་རེད། ལྷག་མཐོང་དེ་སྐབས་ལ། བལྟར་མེད་སེམས་ལ་ཡང་ཡང་བལྟས་པའི་ཚེ། །ཟེར་བའི་སྐབས་བལྟ་རྒྱུ་ཞིག་ཡོད་པའི་སེམས་ལ་བལྟས་པ་མ་རེད། འདི་སྐབས་ལ་བལྟ་བའི་ཡུལ་ལས་འདས་པས་ན་བལྟ་བྱ་ལྟ་བྱེད་མེད་པའི་ཆ་ནས་བལྟར་མེད་ཅེས་ལབ་པ་རེད། བལྟ་བའི་ཡུལ་ཞིག་ཡོད་ས་དེ་ལ་བལྟས་པ་ཡིན་ན་ནི་ཁོ་ལྷག་མཐོང་ཡང་དག་པ་སླེབས་ཐུབ་ཀྱི་ཡོད་མ་རེད།

བལྟ་རྒྱུ་མེད་པའི་དོན་དེ་སྐབས་ལ་བལྟར་མེད་ཟེར་བའི་སྐབས་ལ་བལྟ་བའི་ཡུལ་ལས་འདས། བལྟ་མཁན་ཡང་མེད། བལྟ་བྱ་ཡང་མེད་པའི་དེ་འདྲའི་གནས་ལུགས་ཤིག་གི་སྟེང་ལ་སླེབས་ཡོང་དུས་བལྟར་མེད་ལབ་པ་རེད་འདུག་ཨ། བལྟ་རུ་མེད་པའི་སེམས་དངོས་པོའི་གནས་ལུགས་དེ་ཉིད་ལ་མཉམ་པར་བཞག་པའི་བློའམ། ཡང་བླ་མའི་མན་ངག་དང་སྒོམ་བྱུང་གི་ཤེས་རབ་ཀྱིས་ཡང་ནས་ཡང་དུ་བལྟས་པའི་སྐབས་སུ་ང་རང་ཚོའི་མིག་གིས་བལྟས་པ་ནང་བཞིན་མ་ཡིན་པ་བྱས། དེ་ནས་དེ་ལ་མཉམ་བཞག་གི་བློ་ཡིས་ལྟ་དགོས་པ་རེད། མིག་གིས་ལྟ་བ་ནང་བཞིན་བྱས་ནས་དངོས་ནས་བལྟ་རྒྱུ་ཡོད་མ་རེད། ཡིན་ན་ཡང་འདི་འདྲ་པོ་བྱས་ནས་རང་གི་མིག་ལ་རང་གི་མིག་གིས་ཚུར་བལྟ་བ་ནང་བཞིན་བྱེད་ནས་དེ་ཙམ་ལ་བྱེད་དགོས་ཀྱི་ཡོད་རེད། དེ་འདྲ་ཡིན་དུས་དེ་འདྲ་ཞིག་བྱས་ནས་མཉམ་པར་བཞག་པའི་བློའི་ཐོག་ནས་བལྟས་ནའང་རེད། གང་ལྟར་གཙོ་བོ་འདི་བླ་མའི་མན་ངག་དང་འབྲེལ་ཡག་འདི་གལ་ཆེན་པོ་རེད། བླ་མའི་མན་ངག་དང༌། ལྷག་པར་རང་གིས་དེའི་སྟེང་ལ་བླ་མའི་མན་ངག་གི་སྟེང་ལ་ཐོས་བསམ་སྒོམ་གསུམ་གྱི་ནང་ནས་སྒོམ་བྱུང་གི་ཤེས་རབ་ཀྱིས་ཡང་ནས་ཡང་དུ་དེ་ལ་བལྟས་པའི་ཚེ། བལྟ་བྱ་ལྟ་བྱེད་མེད་པའི་ཚུལ་གྱིས་བལྟས་པའི་ཚེ། དེ་མ་གཏོགས་བལྟ་བྱ་ལྟ་བྱེད་ཡོད་པའི་ཚུལ་གྱིས་བལྟས་པ་མ་རེད། ༢ མཐོང་བྱ་མེད་པའི་དོན་མཐོང་བ། བལྟ་བྱ་ལྟ་བྱེད་མེད་པའི་ཚེ་བལྟ་བྱ་བལྟ་བྱེད་མེད་པའི་ཚུལ་གྱིས་བལྟས་ཡོང་དུས་མཐོང་བྱ་མཐོང་བྱེད་མེད་པའི་ཚུལ་གྱིས་དོན་མཐོང་གི་ཡོད་རེད། མཐོང་མེད་མཐོང་བ་དང་བྲལ་བའི་དོན་གྱིས་མཐོང་གི་རེད་ལབ་པ་རེད། མཐོང་བ་དང་བྲལ་བའི་དོན་ནམ་མཐོང་བ་མེད་པའི་དོན་ནི་ཇི་བཞིན་ལྷག་གེར་མཐོང༌། ཇི་བཞིན་ཟེར་བའི་སྐབས་ལ་གནས་ཚུལ་མ་ནོར་བ་གནས་ལུགས་ཇི་ལྟ་བ་བཞིན་དུའམ་ཡིན་ལུགས་ཇི་ལྟ་བ་བཞིན་དུ་མ་ནོར་བར་ཇི་ལྟ་བ་བཞིན་དུ་ལྷག་གེར་མཐོང༌། ལྷག་གེར་ཟེར་ན་བར་དུ་སྒྲིབ་མཁན་མེད་པ་རེད།

གནས་ལུགས་ཀྱི་དོན་ལ་སྒྲིབ་མཁན་མེད་དུས་ལྷག་གེར་མཐོང་ཡོང་བ་རེད། གནས་ལུགས་ཀྱི་དོན་ལ་ཉོན་མོངས་པའམ་གློ་བུར་གྱི་དྲི་མས་བསྒྲིབ་བསྡད་པའི་སྐབས་སུ་ལྷག་གེར་མཐོང་མི་ཐུབ་པ་རེད་འདུག །དེ་ལ་སྒྲིབ་མཁན་མེད་ཡོང་དུས་ལྷག་གེར་མཐོང༌། ༣ སྒྲོ་སྐུར་གྱི་དོན་ལ་ཐེ་ཚོམ་ཆོད་པར་སྨོན་པ། འདི་མཐོང་ནས་གནས་ལུགས་ཀྱི་དོན་དེ་ལ་འདི་ཡིན་འདི་མིན་འདི་ཡོད་པ་རེད་འདི་མེད་པ་ལ་སོགས་པའི་སྒྲིབ་གཡོག་དང་བྲལ་བ་རེད། འོ་དེ་འདྲ་ཡིན་དུས་ཡིན་པ་དང༌། མིན་པ་དང༌། ཡོད་པ། མེད་པ་ལ་སོགས་པ་སྒྲོ་སྐུར་གྱི་དོན་ལ་ཐེ་ཚོམ་ཆོད་པ་རེད། དེ་འདྲའི་ཐེ་ཚོམ་མ་ཆོད་བར་དུ་ལྟ་བའི་རྩོད་པ་མང་པོ་ཡོང་གི་ཡོད་རེད། རེད་ཟེར་ཡག་དང༌། མ་རེད་ཟེར་ཡག་ལྟ་བུ། འདི་རེད་ཟེར། འདི་མ་རེད་ཟེར། དེ་འདྲ་བྱས་ནས་འཛིན་པ་ཡིན་ན་དེའང་སྐྱོན་རེད་ཟེར། དེ་འདྲ་བྱེད་ནས་འཛིན་ན་སྐྱོན་མེད་འགྲོ་བསམ་བསམ་འདྲ་པོ་སྐྱོན་གྱི་ཐོག་ལ་བསམ་བློ་མང་པོ་ཡོང་བསྡད་པ་འདི་ཐེ་ཚོམ་མ་ཆོད་པ་ཡིན་པ་རེད། གནས་ལུགས་ཀྱི་སྟེང་ལ་དངོས་གནས་དྲང་གནས་ཀྱི་བླ་མའི་མན་ངག་དང་སྒོམ་བྱུང་ཤེས་རབ་ལ་བརྟེན་ནས་དངོས་གནས་ལྷག་མཐོང་བདག་མེད་རྟོགས་པའི་ཤེས་རབ་དེའི་སྟེང་ལ་ངེས་ཤེས་སྐྱེས་ཡོང་དུས་མཐོང་ཡོང་དུས་གནས་ལུགས་དང་གསལ་བ་དང་རྗེན་པར་མཐོང་ཡོང་དུས། ཡིན་པ་དང་མིན་པ། ཡོད་པ་དང་མེད་པ་ལ་སོགས་པ་ཐམས་ཅད་ལ་ཐེ་ཚོམ་གྱི་སྒྲོ་སྐུར་འདི་ཆོད་ཡོང་བ་རེད། མེད་པར་སྒྲོ་འདོགས་པ་དང༌། ཡོད་པར་སྐུར་པ་འདེབས་པའི་ཐེ་ཚོམ་ཆོད་ཐུབ་ཀྱི་རེད། འདི་ཆོད་ཡོང་དུས་འདི་ནི་འཁྲུལ་པ་མེད་པའི་དོན་འདི་རང་ངོ་རང་གིས་ཤེས་པའི་ཚུལ་དུ་གསལ་བར་མྱོང་བ་རེད། དེ་སྐབས་ལ་རང་ངོ་རང་གིས་ཤེས་ཟེར་ཡག་འདི་ལྷག་མཐོང་ཡེ་ཤེས་སྐྱེས་ཡོང་དུས་སོ་སོས་མཐོང་ཐུབ་ཡག་ཅིག་ལ་བཤད་བསྡད་པ་རེད་འདུག །མཐོང་ཐུབ་པའམ་རིག་ཐུབ་པ། གསལ་བར་མྱོང་ཐུབ་པ། ལྷན་ཅིག་སྐྱེས་པའི་ཡེ་ཤེས་ཀྱི་གསལ་བར་མཐོང་ཐུབ་པ།

ལྷན་ཅིག་སྐྱེས་པའི་ཡེ་ཤེས་ཀྱིས་གསལ་བར་མངོན་སུམ་དུ་མྱོང་ཐུབ་པ་ཞིག་ལ་གོ་བ་རེད་འདུག །འཁྲུལ་མེད་རང་ངོ་རང་གིས་ཤེས་པར་ཤོག །འདིའི་སྐབས་ལ་གཞི་རྩ་ཆོད་པ་རེད། འཁོར་བའི་གཞི་རྩ་ཆོད་པ། 

ཚ གཞི་རྩ་གཅོད་པ། ཡུལ་ལ་བལྟས་པས་ཡུལ་མེད་སེམས་སུ་མཐོང༌། ། སེམས་ལ་བལྟས་པས་སེམས་མེད་ངོ་བོས་སྟོང༌། ། གཉིས་ལ་བལྟས་པས་གཉིས་འཛིན་རང་སར་གྲོལ། ། འོད་གསལ་སེམས་ཀྱི་གནས་ལུགས་རྟོགས་པར་ཤོག ། ༡ གང་ཤར་གྱི་ངོ་བོ་ལ་བལྟ་བས་སེམས་སུ་མཐོང་བ། དེའི་སྐབས་ལ་ཡུལ་ལ་ཟེར་བའི་སྐབས་ལ་ཡུལ་འདི་ཕྱིའི་ཡུལ་དྲུག་ལ་སོགས་པ་གང་ཤར་གྱི་སྣང་བ་ག་རེ་ཡིན་ན་ཡང་དེ་ཐམས་ཅད་བལྟ་ཡག་རེད་འདུག །བལྟ་ཡུལ་འདི་ཟེར་ཡག་མེད་པ་རེད། གང་ཤར་གྱི་ངོ་བོ་ལ་བལྟ་དགོས་ཡག་རེད། གང་ཤར་དང་གང་རིག་གང་གསལ་དེའི་ངོ་བོ་ལ་བལྟ་ཡོང་དུས་ཡུལ་ལ་བལྟས་ཡོང་དུས། དེ་ནས་ཡུལ་མེད་སེམས་སུ་མཐོང༌། མཉམ་པར་བཞག་པའི་སྒོམ་བྱུང་གི་ཤེས་རབ་ཀྱིས་བལྟ་ཡོང་དུས་ཡུལ་ཐམས་ཅད་རང་བཞིན་གྱིས་མ་གྲུབ་པའི་ཡུལ་ཐམས་ཅད་འདི་སེམས་སུ་མཐོང་ཐུབ་པ་རེད། ལྷན་ཅིག་སྐྱེས་པའི་ཡེ་ཤེས་མངོན་དུ་འགྱུར་ཡོང་དུས་ཁོ་ཡུལ་ལ་ཕར་ལྟ་བ་རེད་ཅེས་ལབ་པ་རེད་མ་གཏོགས། ཡུལ་གཟུགས་སྒྲ་དྲི་རོ་རེག་བྱ་ལ་སོགས་པ་གང་སྣང་བ་ཐམས་ཅད་འདི་སེམས་ཀྱི་རོལ་རྩལ་ཡིན་པར་ཧ་གོ་བ་རེད། མདོ་སྡུད་པ་ནང་ལ་གསུང་པ་ནང་བཞིན་གྱི། ནམ་མཁའ་མཐོང་ཞེས་སེམས་ཅན་ཚིག་ཏུ་རབ་བརྗོད་པ། ། ནམ་མཁའ་ཇི་ལྟར་མཐོང་ཞེས་དོན་འདི་བརྟག་པར་བགྱི། ། དེ་ལྟར་ཆོས་མཐོང་བ་ཡང་བདེ་བཞིན་གཤེགས་པས་བསྟན། ། མཐོང་བ་དཔེ་གཞན་གྱིས་ནི་བསྙད་པར་ནུས་མ་ཡིན། ། ཞེས་བཤད་ཡོང་དུས་ནམ་མཁའ་མཐོང་ཟེར་བའི་སྐབས་སུ་ཁ་དོག་དང་འབྲེལ་ཡོང་བའི་སྐབས་སུ་གོ་བདེ་བ་ཙམ་ལ་ནམ་མཁའ་ཞེས་བཏགས་པ་རེད་མ་གཏོགས། དོན་ལ་ནམ་མཁའ་དེ་འདྲ་རེད་ཟེར་ནས་དཔྱད་ན་ཧ་གོ་ཡག་ཅིག་ཡོད་མ་རེད་པ། སེམས་ཅན་གྱི་ཚིག་ལ་བརྗོད་ཀྱི་ཡོད་རེད། ཡིན་ན་ཡང་བློས་ནམ་མཁའ་བལྟ་བ་ཡིན་བསམ་གྱི་ཡོད་རེད་ཟེར། ཡིན་ན་ཡང་ནམ་མཁའ་ཇི་ལྟར་མཐོང་གི་འདུག་ཞིབ་ཆའི་ཐོག་ནས་བསམ་བློ་བཏང་ན། ནམ་མཁའ་མཐོང་ཡག་དང་མཐོང་བྱ་མཐོང་བྱེད་མེད་པ་རེད།

དེ་ནང་བཞིན་གྱི་དངོས་གནས་དྲང་གནས་གནས་ལུགས་ཀྱི་དོན་ཟེར་བ་དེའང༌། གནས་ཚུལ་སེམས་ཀྱི་གནས་ཚུལ་མཐོང་སོང༌། སེམས་ཀྱི་ངོ་བོ་མཐོང་སོང་ཟེར་ཡག་དེའང་ག་རེ་ཁོ་གནས་ལུགས་ཀྱི་སྟེང་ལ་བཟོ་བཅོས་དང་བྲལ་བའི་ཡིན་ལུགས་ཤིག་གི་སྟེང་ལ། ཕར་མ་བཅོས་པ་བཞག་ཐུབ་ན་དེ་ལ་གནས་ལུགས་ཀྱི་དོན་མཐོང་ལབ་པ་རེད་མ་གཏོགས། མཐོང་རྒྱུ་དངོས་གནས་རྡོག་རྡོག་འདྲ་པོ་རིག་རྒྱུ་ཡོད་ནས་མཐོང་བསྡད་པ་ཡིན་ན། དེ་གནས་ལུགས་མཐོང་བ་དེའི་སྟེང་ལ་སླེབས་ཐུབ་ཀྱི་ཡོད་ས་མ་རེད། འདི་དེ་འདྲ་ཡིན་པའི་སྐབས་ལ་རིག་བྱ་རིག་བྱེད་མེད་པའི་ཚུལ་གྱིས་མཐོང་དགོས་པ་རེད་འདུག །མཐོང་བ་ལ་ཡང་དཔེ་གཞན་གྱིས་མཚོན་མི་ཐུབ་པ་རེད། ཕྲ་ཕྱིར་ཐོས་པའི་ཡུལ་མིན་ཅིང༌། ། དོན་དམ་ཕྱིར་ན་བསམ་པས་མེད། ། ཆོས་ཉིད་ཟབ་ཕྱིར་འཇིག་རྟེན་གྱི། ། སྒོམ་པ་ལ་སོགས་ཡུལ་མ་ཡིན། ། འཇིག་རྟེན་པའི་ཐོས་བསམ་སྒོམ་གསུམ་གྱི་ཐོག་ནས་བཤད་མི་ཐུབ་པ་རེད། བརྡ་དང་ཐ་སྙད་ཀྱི་ཐོག་ནས་དེ་འདྲ་ཞིག་ཡོད་རེད་ཅེས་ག་ཚོད་བཤད་བསྡད་པ་ཡིན་ནའང་བཤད་མི་ཐུབ་པ་རེད། རྒྱལ་བ་ཀློང་ཆེན་པས། འདི་དོན་བརྗོད་ལ་རྒྱལ་བའི་ལྗགས་ཀྱང་སྡུག ། གསུངས་པ་རེད། གང་ལྟར་དེའི་འགྲེལ་བཤད་རྒྱབ་དགོས་སོང་ན་བཅོམ་ལྡན་འདས་ཀྱིས་ཞལ་ལྡིག་འགྲོ་གི་རེད་ལབ་པ་རེད། དེ་འདྲ་ཡིན་དུས་ཁོ་འགྲེལ་བཤད་རྒྱབ་ཡག་ཅིག་ལ་མཚོན་བྱེད་ཀྱི་དཔེ་ཞིག་བཤད་མི་ཐུབ་པ་རེད། དེ་འདྲ་ཡིན་དུས་ཁོ་ཉམས་མྱོང་གི་སྟེང་ནས་འགྲེལ་ཡོང་དུས་ཁོ་ཉམས་མྱོང་གི་ཐོག་ནས་མཚོན་ཡོང་དུས་ཁོ་དེ་འདྲ་ཞིག་རེད། ཉམས་སུ་མྱོང་བའི་ཚུལ་གྱིས་རིག་དགོས་པ་རེད་མ་གཏོགས་དེ་ལ་རྣམ་འགྱུར་ཧུར་ད་ཕུར་ད་བྱས་ན་ཡང་རིག་རྒྱུ་མེད་པ་ཡིན་པ་རེད་འདུག །དེ་འདྲ་ཡིན་དུས། ཡུལ་མེད་སེམས་སུ་མཐོང༌། ཟེར་ཡག་འདི་གནས་ཚུལ་དེ་འདྲ་ཡིན་ས་རེད། མཉམ་པར་བཞག་པའི་སྒོམ་བྱུང་གི་ཤེས་རབ་ཀྱིས་དེ་ཁོ་ན་ཉིད་ལ་མ་བཅོས་པའི་གནས་ཚུལ་མཐོང་ཡོང་དུས།

ལྟ་བའི་ཡུལ་ཐམས་ཅད་དེའང་ཕྱིའི་ཡུལ་དྲུག་ལ་སོགས་པ་གང་ཤར་གྱི་ཆོས་ཐམས་ཅད་འདི་སེམས་ཀྱི་རང་བཞིན་མཐོང་ཐུབ་ཀྱི་རེད། དེ་འདྲ་ཡིན་དུས་དང་པོ་སྣང་བ་ཐམས་ཅད་སེམས་སུ་གྲུབ་པ་རེད། ༢ སེམས་ཀྱང་གཞི་མེད་རྩ་བྲལ་དུ་མཐོང་བ། འོ་ན་སེམས་བདེན་པར་གྲུབ་པ་རེད་པས་ཟེར་ན་མ་རེད། སེམས་ལ་བལྟས་པས་སེམས་མེད་ངོ་བོས་སྟོང༌། །དེ་ཡིན་པའི་སྐབས་ལ་འོ་ན་སེམས་ཁོ་རང་བདེན་པར་གྲུབ་པ་རེད་པས་ཟེར་ན་མ་རེད། དེ་བཞིན་དུ་སེམས་ཉིད་ཀྱི་རང་ངོ་ལ་བལྟས་པས་སེམས་ཉིད་ཀྱི་རང་ངོ་ལ་བལྟ་བྱ་ལྟ་བྱེད་ཡོད་མ་རེད་དེ་ཡིན་ན་ཡང་བལྟ་དགོས་པ་རེད། བལྟ་བྱ་ལྟ་བྱེད་མེད་ན་ཡང་བལྟ་དགོས་པ་རེད། སེམས་ཉིད་ཀྱི་རང་ངོ་ལ་རང་གིས་ཉམས་སུ་མྱོང་བའི་ཚུལ་གྱིས་བལྟ་ཡོང་དུས། དེ་ནས་མཉམ་པར་བཞག་པའི་མཐུ་ལ་བརྟེན་ནས་དེ་ནས་སེམས་ཁོ་རང་ཡང་གཞི་མེད་པ། རྩ་བ་དང་བྲལ་བ་དེ་ནས་མཐོང་ཐུབ་པ་རེད། སེམས་མེད་ངོ་བོས་སྟོང༌། སེམས་ཁོ་རང་ཡང་མེད་པ་རེད། སེམས་ཀྱི་ངོ་བོ་ཡང་དེ་འདྲ་པོ་ཞིག་ཡོད་རེད་ཟེར་ནས་མཚོན་བྱ་མཚོན་བྱེད་གང་ཡང་མེད་པ་རེད། སེམས་ཁོ་རང་ཡང་གཞི་མེད་པ། རྩ་བ་དང་བྲལ་བ་གཞི་མེད་རྩ་བྲལ་དུ་རྟོགས་ཐུབ་ཀྱི་རེད། སེམས་ཀྱི་ངོ་བོ་ལ་ཕར་བལྟས་པས་དང་པོ། སེམས་ཀྱི་ངོ་བོ་ལ་བལྟས་པས་སེམས་ཁོ་རང་ཡང་གཞི་མེད་རྩ་བྲལ་དུ་སྟོང་པ་ཉིད་ལ་རྟོགས་ཐུབ་པ་རེད། ༣ སྣང་སེམས་གཉིས་འཛིན་རང་སར་གྲོལ་བ། དེ་ནས་གཉིས་ལ་བལྟས་པས། སྣང་སེམས་གཉིས་ཀ་ལ་བལྟ་ཡོང་དུས་རོ་གཅིག་ཏུ་འདྲེས་པ་རེད། སྣང་སེམས་གཉིས་རོ་གཅིག་ཏུ་འདྲེས་ཡོང་དུས་སྣང་སེམས་རོ་གཅིག་ཏུ་འདྲེས་ཡོང་དུས་གཉིས་འཛིན་གྱི་རང་སར་གྲོལ་སོང་བ་རེད། ཡུལ་དང་ཡུལ་ཅན་གཉིས་སུ་འཛིན་པ་ཞིག་དང༌། འོ་འཁོར་བའི་སྐྱོན་འདི་ནས་བཤད་ཀྱི་ཡོད་རེད། འཁྲུལ་ཡོང་དུས་འདི་སྐྱོན་འདི་བྲལ་བ་རེད། རེད་འདུག་ཨ། སྣང་སེམས་གཉིས་འདི་རོ་གཅིག་ཏུ་རྟོགས་ཡོང་དུས་ཡུལ་དང་ཡུལ་ཅན་གཉིས་སུ་འཛིན་པའི་རྣམ་རྟོག་གི་སྐྱོན་འདི་རང་སར་གྲོལ་གྱི་རེད།

སྦྲུལ་གྱི་མདུད་པ་རང་སར་གྲོལ་བ་ནང་བཞིན། སྦྲུལ་རང་སར་དུ་གྲོལ་བ་ལ་སྦྲུལ་གྱི་མདུད་པ་ཁོ་རང་རྒྱབ་ཀྱིས་རེད། བཤིག་ཡང་ཁོ་རང་གིས་བཤིག་འགྲོ་གི་རེད་མ་གཏོགས་ང་ཚོས་བཤིག་ཡག་འགྲོ་དགོས་ཀྱི་ཡོད་མ་རེད། དེ་ནང་བཞིན་བྱས་ནས་ཁོ་སྦྲུལ་གྱི་མདུད་པ་རང་སར་གྲོལ་བ་ནང་བཞིན་གྱིས་ཡུལ་དང་ཡུལ་ཅན་གཉིས་སུ་འཛིན་པའི་རྟོག་པ་དེའང་རང་སར་ཞི་ཐུབ་ཀྱི་རེད། འོད་གསལ་སེམས་ཀྱི་གནས་ལུགས་རྟོགས་པར་ཤོག །དེ་འདྲའི་ཐོག་ནས་སྣང་བ་སེམས་སུ་སྒྲུབ། སེམས་སྟོང་པ་ཉིད་ལ་སྒྲུབ། དེ་ནས་དེའང་གསལ་སྟོང་གཉིས་སུ་མེད་པ་སྣང་སེམས་རོ་གཅིག་ཏུ་རྟོགས་ཐུབ་པ་ཡིན་ན་ཐབས་དེ་ལྟ་བུ་ལ་བརྟེན་ནས་ཕྱག་ཆེན་པའི་སྐབས་ལ། སྣང་བ་སེམས། སེམས་སྟོང་པ། སྟོང་པ་ལྷུན་གྲུབ། ལྷུན་གྲུབ་རང་གྲོལ་དུ་ངོ་སྤྲོད་པ་དངོས་གནས་དྲང་གནས། རྗེ་བཙུན་མི་ལ་དང་དྭགས་པོ་རིན་པོ་ཆེ་གཉིས་དེ་འདྲ་བྱས་ནས་མར་ངོ་སྤྲོད་ཀྱི་ཚུལ་དུ་གསུངས་གནང་གི་ཡོད་པ་རེད། དེ་འདྲ་ཡིན་དུས་སྣང་བ་སེམས་སུ་བསྒྲུབ། ༤ སྣང་སྟོང་ལྷུན་འགྲུབ་ཏུ་ཡོད་པ། སེམས་ཁོ་རང་ཡང་སྣང་བ་སེམས་སུ་བསྒྲུབ་སོང་ན་སེམས་ཁོ་རང་བདེན་པ་རེད་པས་ཟེར་ན་མ་རེད། སྟོང་ཉིད་དུ་སྒྲུབ། སྟོང་པ་ཉིད་དེའང་སྟོང་པ་སྟོང་རྐྱང་ཅི་ཡང་མེད་པ་ཅི་མེད་ཅང་མེད་ནམ་མཁའ་ལྟ་བུ་རེད་པས་ཟེར་ན་མ་རེད། སྟོང་པ་དེའང་ལྷུན་གྲུབ། སངས་རྒྱས་ཀྱི་སྐུ་དང་ཡེ་ཤེས་འདུ་བྲལ་མེད་པ་ཡེ་གདོད་མ་ནས་ཁོ་རང་བྲལ་མིན་ཡོན་ཏན་དྲུག་ཅུ་ལ་སོགས་པ་གཙོ་བོ་བྱས་པའི་གསང་བ་བསམ་གྱིས་མི་ཁྱབ་པ་ཡོན་ཏན་ཐམས་ཅད་རང་བཞིན་གྱིས་ལྷུན་གྱིས་གྲུབ་བསྡད་པ་བཟོ་བཅོས་ལ་བསྟེན་མི་དགོས་པ་རྒྱུ་རྐྱེན་ལ་བརྟེན་མི་དགོས་པ་ཁོ་རང་བཞིན་གྱིས་ལྷུན་གྲུབ་ཀྱི་ཚུལ་དུ་ཡོད་པ་རེད། སྟོང་པའི་ངང་དུ་ལྷུན་གྲུབ་ཡོད་པ་ལྷུན་གྲུབ་དེ་ལྟ་བུ་ཞིག་ཡོད་པའི་ཆ་ནས་གཉེན་པོ་བསྟེན་ནའང་འདྲ། མ་བསྟེན་ཡང་འདྲ། སེམས་ཅན་ཐམས་ཅད་ཡེ་གདོད་མ་ནས་ཁོ་གནས་ལུགས་ཀྱི་སྟེང་ལ་རང་གྲོལ་ཡིན་པ་རེད།

འོ་དེ་འདྲ་ཡིན་དུས་དེ་འདྲའི་གནས་ལུགས་ཀྱི་སྟེང་ལ་སླེབས་ཡོང་དུས་འོད་གསལ་སེམས་ཀྱི་གནས་ལུགས་རྟོགས་པར་ཤོག །སྒྲིབ་པ་དང་བྲལ་བ་དཔེར་ན་ཉི་མ་སྤྲིན་ལས་གྲོལ་བ་ནང་བཞིན་ཡིན་པ་རེད། ཉི་མ་ཁོ་རང་དུས་རྟག་པར་སྤྲིན་པས་བསྒྲིབས་ནའང་འདྲ། མ་བསྒྲིབས་ན་ཡང་འདྲ། ཉི་མའི་ངོ་ལ་ཤར་དང་མ་ཤར་གྱི་དབྱེ་བ་མེད་པ་རེད། ཡིན་ན་ཡང་ང་རང་ཚོའི་ངོ་ལ་སྤྲིན་པ་ཡོད་མེད་ལ་ཉི་མ་ཤར་མ་ཤར་གྱི་དབྱེ་བ་ནང་བཞིན་གྱི་སེམས་ཀྱི་གནས་ལུགས་ཀྱི་དེ་བཞིན་ཉིད་ལྷན་ཅིག་སྐྱེས་པའི་ཡེ་ཤེས་འདི་སེམས་ཅན་འདི་ཡེ་གདོད་མ་ནས་རང་ཆས་སུ་ཡོད་པ་རེད། ཇི་ཙམ་ཇི་ཙམ་ཉོན་མོངས་པ་ཤུགས་ཆེན་པོ་ཡོད་ན་ཡང་སེམས་ཀྱི་གནས་ལུགས་ལ་སྒྲིབ་ཡག་མེད་པ་རེད། ཇི་ཙམ་ཇི་ཙམ་གཉེན་པོ་བསྟེན་ནས་ཉོན་མོངས་པའི་སྒྲིབ་པ་དང༌། ཤེས་བྱའི་སྒྲིབ་པ་ལ་སོགས་སྤང་ཡོང་དུས་སེམས་ཀྱི་ངོ་བོ་ཁོ་རང་དག་ཏུ་དག་ཏུ་འགྲོ་ཡག་ཡོད་མ་རེད། ཡིན་ན་ཡང་ཉོན་མོངས་པ་གློ་བུར་བ་ཡིན་པ་ཡིན་དུས། གློ་བུར་དྲི་མ་འདི་ཕ་སྤངས་ཡོང་དུས་རང་ལ་ཡོད་པའི་ལྷན་ཅིག་སྐྱེས་པའི་ཡེ་ཤེས་འདི་ཡེ་གདོད་མ་ནས་རང་ཆས་སུ་ཡོད་བསྡད་ཡག་འདི། རྒྱུ་རྐྱེན་ལ་བལྟོས་མི་དགོས་པ་འདི་དངོས་གནས་དྲང་གནས་ཀྱི་རང་བཞིན་ལྷན་སྐྱེས་སུ་ཡོད་བསྡད་ཡག་འདི་ཙམ་ངོ་ཤེས་པ་རེད། ངོ་ཤེས་པ་ལ་སངས་རྒྱས་ཟེར་བ་རེད། རང་ལ་ཡོད་པའི་གནས་ལུགས་ལྷན་ཅིག་སྐྱེས་པའི་ཡེ་ཤེས་འདི་ངོ་ཤེས་པའམ་རང་ལ་ཡོད་པའི་ཅ་ལག་ངོ་ཤེས་པ་ནང་བཞིན་ཆགས་ཡོང་བ་ཡིན་ན་གྲོལ་བ་ཡོང་བ་རེད། དེ་ལ་བརྟེན་ནས་རང་གྲོལ་ཟེར་ངོ་ཤེས་པ་རེད། འོ་འདི་ཡིན་དུས་འོད་གསལ་སེམས་ཀྱི་གནས་ལུགས་རྟོགས་པར་ཤོག་ཟེར་སྒྲིབ་པ་དང་བྲལ་བའི་གནས་ལུགས་འདི་རྟོགས་ཐུབ་པར་ཤོག ། ཛ ཞི་ལྷག་ཟུང་འཇུག་གི་རྣལ་འབྱོར་དེའི་མཚན་གྱི་རྣམ་གྲངས། ཡིད་བྱེད་བྲལ་བ་འདི་ནི་ཕྱག་རྒྱ་ཆེ། ། མཐའ་དང་བྲལ་བ་དབུ་མ་ཆེན་པོ་ཡིན། ། འདི་ནི་ཀུན་འདུས་རྫོགས་ཆེན་ཞེས་ཀྱང་བྱ། །

གཅིག་ཤེས་ཀུན་དོན་རྟོགས་པའི་གདེངས་ཐོབ་ཤོག ། ༡ ཡིད་བྱེད་བྲལ་བ་ལ་ཕྱག་ཆེན་དུ་བཏགས་ཚུལ། མིང་མང་པོ་ཡོད་རེད་ཅེས་ལབ་པ་རེད། རང་བཞིན་ལྷན་ཅིག་སྐྱེས་པའི་ཡེ་ཤེས་དེ་ལ་དུས་གསུམ་གྱི་འདས་པ་དང་མ་འོངས་པ་དང་ད་ལྟ་བ་ལ་སོགས་པ་དང༌། དེ་ག་ནང་བཞིན་གྱི་བདག་དང་གཞན་ལ་སོགས་པ་དེ་འདྲའི་དབྱེ་བ་དབྱེ་བའི་ཡིད་ལ་བྱ་རྒྱུ། བསམ་བློ་བཏང་ཡག་ཟེར་ན་ཡང་མི་འདུག །གང་ལྟར་ཡིད་ལ་བྱ་རྒྱུ་དང༌། ཡིད་ལ་བྱེད་མཁན་དང༌། ཡིད་ལ་བྱེད་པ་མཐའ་དག་དང་བྲལ་ཡོང་བ་དེ་ལ་མཚན་གཞན་ག་རེ་བཏགས་ཡོད་རེད་ཟེར་ན། ལྷན་ཅིག་སྐྱེས་པ་ཇི་ལྟ་བ་རྟོགས་པ་དེ་ལ་ཕྱག་རྒྱ་ཆེན་པོ་ཟེར་བཏགས་ཡོད་རེད། བཅོས་མིན་བློས་དེ་དང་ཞེས་བྱས་ནས་གང་ཡང་བཟང་ངན་སྤང་བླང་ལ་སོགས་གང་ཡང་མེད་པ་གང་ཤར་རྗེས་མེད་དུ་སྐྱོང་ཐུབ་ན་དེ་ལ་ཕྱག་རྒྱ་ཆེན་པོ་ཞེས་བཏགས་བཞག་རེད་ལབ་པ་རེད། ཕྱག་རྒྱ་ཆེན་པོ་ཟེར་ཡོང་དུས་ཕྱག་ཟེར་ཡག་འདི། ཕྱིས་སུ་ལོ་ཙཱ་བ་རྣམས་ཀྱིས་གསར་པ་བསྣན་པ་རྒྱབ་པ་རེད་མ་གཏོགས་དོན་ལ་མུ་དྲ་ཞེས་བྱས་ནས་ཁོ་རང་ལེགས་སྦྱར་སྐད་ནང་ལ་རྒྱ་ཞེས་ཡོང་བ་ཡིན་དུས། འཁོར་འདས་ཀྱི་ཆོས་ཐམས་ཅད་ལ་དེ་འདྲ་བོའི་ག་རེ་ཟེར་དགོས་རེད། རང་བཞིན་ལྷན་ཅིག་སྐྱེས་པའི་ཆོས་ཉིད་ཀྱི་གནས་ཚུལ་འདི་འཁོར་འདས་ཐམས་ཅད་ལ་ཁྱབ་བསྡད་ཡོད་པ་རེད། འཁོར་འདས་ཀྱི་ཆོས་ཐམས་ཅད་ཀྱང་ལྷན་ཅིག་སྐྱེས་པའི་ཡེ་ཤེས་དེའི་ངང་ལ་ཡོད་རེད། ཆོས་ཉིད་དེ་ལྟ་བུའི་ངང་ནས་མ་འདས་པ་རེད། དབྱིངས་དེ་ལྟ་བུའི་ངང་ནས་མ་འདས་པ་རེད། དབྱིངས་དེའི་ནང་ལ་ཡོད་བསྡད་པ་རེད། དེའང་ཡོན་ཏན་ཐམས་ཅད་ཡེ་ནས་རྫོགས་པའི་ཐོག་ནས་ཡོད་རེད། སྐྱོན་ཐམས་ཅད་ཡེ་ནས་ཟད་པའི་ཐོག་ནས་ཡོང་གི་ཡོད་རེད་མ་གཏོགས། སྐྱོན་གསར་དུ་སྤང་ཡག་དང་ཡོན་ཏན་གསར་དུ་བསྒྲུབ་ཡག་དེ་འདྲ་གང་ཡང་མེད་པ་རེད། དེ་འདྲ་ཡིན་དུས་ལྷན་ཅིག་སྐྱེས་པའི་གནས་ལུགས་འདི་འཁོར་འདས་ཀྱི་ཆོས་ཐམས་ཅད་དེའི་ངང་ལ་ཡོད་པས་དཔེར་ན་རྒྱ་འདྲ་པོ་ཞིག་ཡིན་པ་རེད།

རྒྱལ་པོས་དམངས་སུ་རྒྱ་གནང་ཡོང་དུས་རྒྱ་དེའི་འོག་ལ་འབངས་ཀྱིས་རྒྱལ་པོའི་བཀའ་དེ་ལས་ལྡོག་ཐུབ་ཀྱི་ཡོད་མ་རེད། དེ་ལས་ཕར་འདའ་ཐུབ་ཀྱི་ཡོད་མ་རེད། དེ་དང་འདྲ་པོ་འཁོར་འདས་ཀྱི་ཆོས་ཐམས་ཅད་འདི་དེའི་ངང་ལས་ཕར་འདའ་ས་མེད་པའི་ཕྱིར་ན་རྒྱ་ལབ་པ་རེད། འདིའི་ཚིག་འདི་ཡང་གཞན་དག་ལ་ནོར་འགྲོ་གི་རེད་དྲན་ནས་ལོ་ཙཱ་བ་ཐམས་ཅད་ཀྱིས་ཀྱང་ཕྱག་ཟེར་བའི་ཚིག་གཅིག་སྦྱར་བ་རེད། དེ་འདྲ་ཞིག་བྱས་ནས་སྟོང་པའི་ཡེ་ཤེས་དེ་ལ་ཕྱག་ཟེར་ཡག་འདི་སྟོང་པའི་ཡེ་ཤེས་ལ་གོ་བ་རེད། རྒྱ་ཟེར་ཡག་འདི་དེ་ལས་མ་འདས་པ་རེད། འགྲེལ་བཤད་དེ་འདྲ་བྱས་བསྐྱོན་གྱི་ཡོད་རེད། ༢ ཡིད་བྱེད་བྲལ་བ་ལ་དབུ་མ་ཆེན་པོར་བཏགས་ཚུལ། ཡང་མཚན་གཞན་བཏགས་ཡོང་དུས་ཡང་ཡོད་པ་དང་མེད་པ། གཉིས་ཀ་དང་གཉིས་མིན་ལ་སོགས་པ་འཕགས་པ་ཀླུ་སྒྲུབ་ཀྱིས་རྩ་ཤེས་ཀྱི་བསྟོད་པ་ནང་ལ་གསུངས་པ་ནང་བཞིན་གྱི་མགོ་ལ་མཆོད་བརྗོད་ནང་ལ། གང་གིས་རྟེན་ཅིང་འབྲེལ་བར་འབྱུང༌། ། འགག་པ་མེད་པ་སྐྱེ་མེད་པ། ། ཆད་པ་མེད་པ་རྟག་མེད་པ། ། འོང་བ་མེད་པ་འགྲོ་མེད་པ། ། ཐ་དད་དོན་མིན་དོན་གཅིག་མིན། ། སྤྲོས་པ་ཉེར་ཞི། ཞེས་སྤྲོས་པ་ཐམས་ཅད་ཉེ་བར་ཞི་བ་མཐའ་བཞི་དང་སྤྲོས་པ་བརྒྱད་དང་བྲལ་བ། སྤྲོས་པ་མཐའ་དག་ཉེ་བར་ཞི་བའི་དབྱིངས་དེ་ལ་དབུ་མ་ཆེན་པོ་ཞེས་མིང་བཏགས་པ་རེད། དབུ་མ་ཆེན་པོ་ཟེར་ཡག་འདི་མཐའ་དབུས་དང་བྲལ་བས་ན་དབུ་མ་ཆེན་པོ་ཞེས་མིང་བཏགས་ན་ཡང་འགྲིག་གི་རེད། དེ་འདྲའི་ཡིད་བྱེད་དང་བྲལ་བའི་ཕྱག་རྒྱ་ཆེན་པོ་དེ་ཡང་མཐའ་ཐམས་ཅད་དང་བྲལ་དགོས་རེད་མ་གཏོགས། ཡང་མཐའ་དང་མ་བྲལ་བའི་ཕྱག་རྒྱ་ཆེན་པོ་ཡོད་མ་རེད། དེ་འདྲ་ཡིན་དུས་ཁོ་སྔོན་ལ་ལྟ་བའི་དཔྱད་པ་བྱེད་ཡག་འདི་སྔོན་དུ་ངེས་པར་དུ་འགྲོ་དགོས་རྒྱུ་ཡོད་རེད། ལྟ་བའི་དཔྱད་པ་སྔོན་དུ་མ་སོང་ན་ལྟ་བ་དེའི་སྟེང་ལ་ཕབ་པའི་དགོངས་པ་ལ་ངེས་ཤེས་ངེས་ཐུབ་ཀྱི་ཡོད་མ་རེད། གང་ཟག་དབང་པོ་རིམ་གྱིས་པ་འདི་མང་གི་རེད།

ཅིག་ཅར་བ་འདི་ཉུང་གི་ཡོད་རེད། འདིའི་ཆ་ནས་ཁོ་ཡིན་གཅིག་མིན་གཅིག་དང་པོ་འདི་ལྟ་བའི་དཔྱད་པ་སྔོན་དུ་འགྲོ་དགོས་པ་རེད། ཡིན་ན་ཡང་གནས་ལུགས་ཀྱི་སྟེང་ལ་སླེབས་ཡོང་དུས་རྣམ་རྟོག་གི་དཔྱད་པ་མང་པོ་མི་བྱེད་པ་རེད། ཁོ་ཡིན་ལུགས་གང་ཡིན་པ་དེའི་སྟེང་ལ་མ་བཅོས་པ་མཉམ་པར་བཞག་ཡོང་དུས་ཕྱག་རྒྱ་ཆེན་པོ་ལབ་ཡོང་གི་ཡོད་རེད། དེའི་སྔོན་ལ་དེ་འདྲ་ཡི་གནས་ལུགས་འདི་མཐའ་ཐམས་ཅད་དང་བྲལ་བ་ཡིན་པ་རེད། ཡོད་པའི་མཐའ་ཡང་ཡོད་མ་རེད། མེད་པའི་མཐའ་ཡང་ཡོད་མ་རེད། གཉིས་ཀ་དང་གཉིས་མིན་ཐམས་ཅད་ཀྱི་སྒྲོ་འདོགས་ཐམས་ཅད་ལས་འདས་པ་རེད། རྣམ་རྟོག་གི་དྲྭ་བ་ཐམས་ཅད་འདས་པའི་ཕྱིར་ན་དབུ་མ་ཆེན་པོ་ཟེར། སྤྲོས་པ་ཐམས་ཅད་ཉེ་བར་ཞི་བའི་ངེས་ཤེས་ཀྱི་དབྱིངས་ཡིན་པ་རེད། དེ་ནི་རྫོགས་ཆེན་ཡང་རེད། ཕྱག་རྒྱ་ཆེན་པོའང་རེད། དབུ་མ་ཆེན་པོའང་རེད། རྫོགས་པ་ཆེན་པོའང་རེད། ༣ ཡིད་བྱེད་བྲལ་བ་ལ་རྫོགས་ཆེན་དུ་བཏགས་ཚུལ། རྫོགས་ཆེན་ཟེར་ཡག་འདི་ནི་ཀུན་འདུས་རྫོགས་ཆེན་ཞེས་ཀྱང་བྱ་དེ་འདྲ་ཞིག་དངོས་གནས་དྲང་གནས་ཀྱི་ལྷན་ཅིག་སྐྱེས་པའི་ཡེ་ཤེས་གང་ཡིན་པ་འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་འདི་དེའི་ནང་ལ་རྫོགས་བསྡད་པའམ་ཚང་བསྡད་ཀྱི་ཡོད་རེད། རྫོགས་ཟེར་བའི་སྐབས་ལ་ཚང་བསྡད་པ། འཁོར་འདས་ཀྱི་ཆོས་ཐམས་ཅད་དེའི་ནང་ལ་ཡོད་རེད། འཁོར་འདས་ཀྱི་ཆོས་ཐམས་ཅད་དེའི་ཀློང་ནས་མར་འབྱུང་བ་རེད། འཁོར་འདས་ཀྱི་ཆོས་ཐམས་ཅད་དེའི་དབང་དུ་ཡར་རྫོགས་པ་ཡིན་པ་རེད། འབྱུང་ཁུངས་ཐམས་ཅད་དང་སྤྲོ་བསྡུ་མར་སྤྲོས་ཡག་དང་ཡར་བསྡུ་ཡག་སྤྲོ་བསྡུ་དང༌། འབྱུང་ཚུལ་ཐམས་ཅད་ཡང་གཙོ་བོ་གང་ལས་ཡོང་གི་ཡོད་རེད་ཟེར་ན། འདི་ལྷན་ཅིག་སྐྱེས་པའི་ཡེ་ཤེས་དེའི་སྟེང་ནས་ཡོང་གི་ཡོད་རེད། ངོས་འཛིན་བྱེད་སྟངས་མ་འདྲ་བ་རེད། ཐ་སྙད་བེད་སྤྱོད་བྱེད་སྟངས་མ་འདྲ་བ་རེད་མ་གཏོགས་དེ་ཀ་རང་ཡོང་བསྡད་ཀྱི་ཡོད་རེད། དེ་ལ་རྫོགས་ཆེན་ཟེར་ནས་མིང་བཏགས་ནའང་མི་འགྲིག་པ་མིན་འདུག་གསུངས་པ་རེད།

མང་པོ་ཡོད་རེད། ཁོ་མཁས་པ་སོ་སོར་གང་བཤད་བཤད་ཡིན་པ་རེད། འདི་ཡིན་དུས་ཁོ་དོན་དག་དེའི་སྟེང་ལ་སླེབས་ཐུབ་པ་ཞིག་འབྱུང་ན་ཐ་སྙད་འདི་ག་རེ་སྦྱར་ནའང་གཅིག་པ་རེད། གང་ལྟར་དབུ་མ་ལབ་ནའང་ཁོས་དེ་ཀ་རང་ལ་གོ་བསྡད་རྒྱུ་ཡིན་པ་རེད། རྫོགས་ཆེན་ཞེས་ལབ་ནའང་འཁོར་འདས་ཐམས་ཅད་འདི་གནས་ལུགས་ལྷན་ཅིག་སྐྱེས་པའི་ཡེ་ཤེས་དེའི་ནང་ལ་ཡེ་གདོད་མ་ནས་འཁོར་འདས་ཀྱི་ཆོས་ཐམས་ཅད་རྫོགས་བསྡད་པའམ་ཚང་བསྡད་པ་རེད། འཁོར་འདས་ཀྱི་ཆོས་ཐམས་ཅད་དེའི་དབང་དུ་ཕར་གྱུར་པ་རེད། དེའི་ནང་ལ་ཕར་ཐིམ་པ་རེད་ཟེར་ན་དེ་ཀ་རང་རེད། ཕྱག་རྒྱ་ཆེན་པོའི་སྐབས་སུ་དེ་ཀ་རང་བཤད་བསྡད་ཀྱི་ཡོད་རེད། ཐ་སྙད་བཏགས་སྟངས་དང༌། འགྲེལ་བ་རྒྱབ་སྟངས་དང༌། བཟོ་ལྟ་བཀོད་སྟངས་མ་འདྲ་བ་རེད་མ་གཏོགས་གཅིག་པ་ཡིན་པ་རེད། དོན་དག་འདི་འོ་དེ་འདྲ་བྱས་གཅིག་ཤེས་ཀུན་དོན་རྟོགས་པའི་གདེངས་ཐོབ་ཤོག །

ཞི་ལྷག་འདི་ཤེས་ཚར་བའི་སྐབས་ལ། ཡང་ཉམས་དང་རྟོགས་པ་ཤེས་དགོས་པ་རེད། ཉམས་རྟོགས་མ་ཤེས་ན། ཡང་ཞི་ལྷག་ཤེས་བསྡད་པ་ཡིན་ན་ཡང་ཉམས་གང་འདྲ་གཅིག་ཡོང་གི་ཡོད་ན། དེ་ཡང་རྟོགས་པ་ཟེར་ཡག་འདི་གང་འདྲ་ཅི་ཡོང་གི་ཡོད་ན་བསམ་གྱི་ཡོད་རེད། ཡང་དེ་ལ་དང་པོ་ཉམས་བཤད་པ་རེད། ཉམས་དེ་ལ། ཝ ཉམས་སྐྱེ་ཚུལ། ཞེན་པ་མེད་པའི་བདེ་ཆེན་རྒྱུན་ཆད་མེད། ། མཚན་འཛིན་མེད་པའི་འོད་གསལ་སྒྲིབ་གཡོགས་བྲལ། ། བློ་ལས་འདས་པའི་མི་རྟོག་ལྷུན་གྱིས་གྲུབ། ། རྩོལ་མེད་ཉམས་མྱོང་རྒྱུན་ཆད་མེད་པར་ཤོག ། ༡ བདེ་བའི་ཉམས་བསྟན་པ། འདི་ཞི་ལྷག་གི་རྣམ་དཔྱོད་ལ་ཡིད་མཉམ་པར་བཞག་ཡོང་དུས་སྐྱོན་མེད་པའི་ཉམས་གསུམ་ཟེར་ཡག་ཅིག་འོང་གི་ཡོད་རེད། དེ་ལ་དང་པོ་དེ་ལ་སྤྱིར་བཏང་ཀྱི་བདེ་བའི་ཉམས། གསལ་བའི་ཉམས། མི་རྟོག་པའི་ཉམས་ཟེར་ཐུན་མོང་དངོས་ཀྱི་སྐད་ཆ་ཞིག་རེད། དེ་ཙམ་མི་རྟོག་པ་ཟེར་བ་འདི་བདེ་བའི་ཉམས་དང༌། གསལ་བའི་ཉམས་དང༌། མི་རྟོག་པའི་ཉམས་ཞེས་ཉམས་གསུམ་བཤད་ཡག་ཡོད་རེད། དེ་ནས་བདེན་འཛིན་དང་ཆགས་འཛིན་ཆགས་པ་དང་འཛིན་པ་དང༌། བདེན་པའི་རྣམ་རྟོག་ལ་སོགས་པ་ཞེན་པ་ཟེར་ཡག་དེའི་ནང་ལ་མང་པོ་གོ་གི་ཡོད་རེད། གཙོ་བོ་བདེན་འཛིན་བཞག་དགོས་པ་རེད། བདེན་པར་ཞེན་པའི་བློ་དང༌། འཛིན་ཆགས་ལ་སོགས་པའི་ཉོན་མོངས་པའི་བདེན་འཛིན་འདྲ་པོ་ཞེན་ཆགས་འདི་མེད་ཡོང་དུས། ཞེན་པ་འདི་མེད་པའམ་ཞེན་པ་འདི་སྤང་ཡོང་དུས། དེ་ནས་གང་ཟག་དེ་ལྟ་བུའི་རྒྱུད་ལ་མཆོག་ཏུ་མི་འགྱུར་བའི་བདེ་བ་ཆེན་པོ་འདི་ལུས་སེམས་གཉིས་ཀ་དེ་སྐབས་ལ་བདེ་བ་ཟེར་ཡག་འདི་ལུས་སེམས་གཉིས་ཀ་ལ་གོ་བ་རེད་མ་གཏོགས་སེམས་རྐྱང་པའི་བདེ་བ་མ་རེད། དེ་འདྲ་ཡིན་དུས་ལུས་ཀྱི་བདེ་བ་དང༌། སེམས་ཀྱི་བདེ་བ་གཉིས་ཀ་ཡིན་པར་གོ་བ་རེད་འདུག །དེ་ཡིན་དུས་ལུས་སེམས་གཉིས་ཀའི་བདེ་བ་དེ་རྒྱུན་ཆད་མེད་པ། ཉིན་མཚན་འཁོར་ཡུག་ཏུ་བདེ་བ་དེ་རྒྱུན་ཆད་མེད་པ། ལུས་སེམས་གཉིས་ཀྱི་བདེ་བ་ངོ་མ་འཛིན་བྱེད་མ་ཐུབ་པ་དངོས་གནས་དྲང་ནས་བདེ་བ་རྒྱུན་ཆད་མེད་པ་ཡོང་གི་རེད།

༢ དགའ་བཞི་དང་སྟོང་བཞིའི་འབྲེལ་ཡུལ། དགའ་བ། མཆོག་དགའ། ལྷན་ཅིག་སྐྱེས་དགའ། དགའ་བྲལ། དགའ་བ་བཞི་དང་སྟོང་པ་བཞིའི་འབྲེལ་ཡུལ། བདེ་ཆེན་འདི་ཁོ་ན་རྩ་གསུམ་འཁོར་ལོ་བཞིའི་བརྒྱུད་ནས་འགྲོ་ཡོང་དུས། གནམ་ཉིན་མཚན་མེད་པ་གང་ཟག་དེ་ལྟ་བུ་འདི་བདེ་བའི་དབྱིངས་ལ་རྒྱུན་མི་ཆད་པ་བྱས་ནས་རྟག་པར་བསྡད་ཐུབ་ཀྱི་ཡོད་ས་རེད། སྔགས་ཀྱི་སྐབས་སུ་སྔགས་ཀྱི་ཕྱག་རྒྱའི་སྐབས་དེ་འདྲ་རང་ཡོང་གི་ཡོད་རེད། དགའ་བཞི་སྐྱེས་པའི་ཡེ་ཤེས་ལ་དེ་འདྲ་ཡིན་དུས། མདོ་ཡི་སྐབས་ལ་ཁོ་ཞེན་འཛིན་དང་འཛིན་ཆགས་དང་དེ་འདྲ་མེད་ཡིན་དུས་ཁོའི་རྒྱུད་ལ་བདེ་བ་ཆེན་པོ་རྒྱུན་ཆད་ཡོད་མ་རེད། ཉིན་མཚན་འཁོར་ཡུག་ཏུ་བུང་བ་གནམ་ལ་འཁོར་བ་ནང་བཞིན་བྱས་ནས་སྐད་རྒྱུན་ཆད་མེད་པ་ཡོང་གི་འདུག །དེ་ཀ་ནང་བཞིན་གྱིས་ལུས་སེམས་གཉིས་ཀ་ལ་བདེ་བ་རྒྱུན་ཆད་མེད་པ་ཤར་གྱི་རེད་ལབ་པ་རེད་འདུག །གཙོ་བོ་འདི་ཕལ་ཆེར་ཉམས་འདྲ་པོ་དེ་གཙོ་བོ་ཚོགས་སྦྱོར་སྐབས་ལ་ཡོང་གི་ཡོད་ས་རེད། འདི་ཕྱག་ཆེན་སྐབས་ཀྱི་རེད་འདུག་གོ། མ་གཏོགས་ཡང་ཐུན་མོང་བའི་མདོའི་སྐབས་ལ་ཚོགས་ལམ། སྦྱོར་ལམ། སྐོར་གྱི་སྐད་ཆ་བཤད་ཀྱི་མེད་པ་རེད། ༣ གསལ་བའི་ཉམས་བསྟན་པ། ཕྱག་ཆེན་སྐབས་ལ་ཡང་དེ་འདྲ་གཉིས་དེ་ག་རེ་ཡིན་དགོས་རེད་ཟེར་ན། ཕྱག་རྒྱ་ཆེན་པོའི་སྐབས་ཀྱི་ཚོགས་སྦྱོར་ལ་ཡོང་གི་ཡོད་རེད་ལབ་པ་རེད། དེ་ནས་འོ་ན་ས་དང་པོ་མཐོང་ལམ་ཐོབ་པའི་སྐབས་ལ་ག་རེ་ཡོང་དགོས་རེད་ཟེར་ན། མཚན་འཛིན་མེད་པའི་འོད་གསལ་སྒྲིབ་གཡོགས་བྲལ། །དེའི་སྐབས་ལ་བདེ་བའི་ཉམས་འདི་ཡག་པོ་བྱས་ནས་ཤར་ཐུབ་ན། དེ་ནས་གསལ་བ་དང༌། མི་རྟོག་པ་སྐྱེ་ཡག་སླ་བོ་ཡོད་པ་རེད་འདུག །དེ་འདྲ་ཡིན་དུས་མཚན་འཛིན་མེད་པའི་ཟེར་བའི་སྐབས་སུ་ཡུལ་ལ་མཚན་མར་འཛིན་པའི་བློ་མེད་པ་ཡིན་དུས། ཤེས་པ་འདི་བྱིང་རྨུགས་ཀྱི་སྐྱོན་གྱིས་མ་གོས་པ་ཞིག་དགོས་ཀྱི་ཡོད་རེད། བྱིང་བ་དང་རྒོད་པ་ལ་སོགས་པ་དེ་འདྲའི་སྐྱོན་མེད་ཡོང་དུས་གཙོ་བོ་འདི་མཚན་འཛིན་དེ་ལ་བཞག་པ་རེད།

ཤེས་པ་བྱིང་རྨུགས་ཀྱི་སྐྱོན་མེད་ཡོང་དུས་དེ་ནས་རང་རིག་འོད་གསལ་འདི་ལ་ཉི་མའི་སྤྲིན་དང་བྲལ་བ་ནང་བཞིན་གྱི་ཉོན་མོངས་པའི་བྱིང་རྒོད་ལ་སོགས་པ་གཙོ་བོ་བྱས་པའི་ཉོན་མོངས་པའི་སྒྲིབ་པ་དང་བྲལ་ཡོང་དུས་རང་རིག་འོད་གསལ་ཉམས་རྒྱུན་ཆད་མེད་པ་ཤར་ཐུབ་པ་རེད་འདུག །འདི་གསལ་བའི་ཉམས་རེད། རྒྱུན་ཆད་མེད་པའི་ཉམས། སྒྲིབ་གཡོག་དང་བྲལ་བའི་ཉམས། ཉམས་གཉིས་པ་དེ་མཐོང་ལམ་ལ་སླེབས་པ་བྱས། ༤ མི་རྟོག་པའི་ཉམས་བསྟན་པ། དེ་ནས་བློ་ལས་འདས་པའི་མི་རྟོག་ཐམས་ཅད་སྒྲུབ་ཚར་དུས་མཐོང་ལམ་ནས་བྱས་ནས་ཐེག་པ་ཆེན་པོ་འཕགས་ལམ་ཐམས་ཅད་ནས་ཡོང་གི་ཡོད་རེད། བློ་ཀུན་རྫོབ་པའི་སྐྱོན་མེད་ཀྱི་བློའི་དཔྱོད་ཡུལ་ལས་འདས་ཡོང་དུས་རྣམ་པར་མི་རྟོག་པའི་ཡེ་ཤེས་ཆོས་ཉིད་མངོན་སུམ་དུ་རྟོགས་པའི་མཁྱེན་པ་འདི་སླེབས་ཡོང་གི་ཡོད་རེད། རྣམ་པར་མི་རྟོག་པ་འདི་སྒོམ་ལམ་སྐབས་སུ་ཡོང་གི་ཡོད་རེད། ལྷུན་གྱིས་གྲུབ་འདུག་ཨ། ད་ལྟ་ལྷུན་གྱིས་གྲུབ་པ་དེ་སྒོམ་ལམ་པའི་སྐབས་སུ་ཡོང་གི་ཡོད་པ་རེད། དེ་ཡིན་དུས་ལྷུན་གྱིས་གྲུབ་པའི་ཉམས། དེ་གསུམ་བྱེད་ནས་དེ་གསུམ་པོ་འདི་རྩོལ་མེད་ཉམས་མྱོང་རྒྱུན་ཆད་མེད་པར་ཤོག །དེ་ལྟ་བུའི་ཉམས་གསུམ་དེ་སླེབས་ཨེ་ཡོང་བསམ་པའི་རེ་བ། འོ་ཉམས་གསུམ་པོ་ཡོང་གི་མིན་འདུག་ག་རེ་བྱེད་སོང་བསམ་པའི་དྭོགས་པ། འོ་དེ་འདྲའི་རེ་དྭོགས་སླེབས་ན་ཡང་སྐྱོན་ཡོང་གི་ཡོད་རེད། བདེ་བ་ལ་ཞེན་ན་འདོད་ཁམས་ལ་གོལ་བ། གསལ་བ་ལ་ཞེན་ན་གཟུགས་ཁམས་ལ་གོལ། མི་རྟོག་པ་ལ་ཞེན་ན་གཟུགས་མེད་ཀྱི་ཁམས་ལ་གོལ་བ་ཞིག་གི་གང་ལྟར་བདེ་གསལ་མི་རྟོག་གསུམ་ལ་ཞེན་ཡོང་དུས། འབྲས་བུ་ཁམས་གསུམ་རེ་རེ་བཞིན་དུ་འགྲོ་ཡག་གི་སྐྱོན་ཞིག་བཤད་བསྡད་ཀྱི་ཡོད་རེད། དེ་འདྲ་ཡིན་དུས་ཉམས་སྐྱོན་དང་བཅས་པ་ཞེས་སླེབས་ཡོང་དུས་ཉམས་སྐྱོན་ཅན་འདི་ཡང་ཞེན་ན་སྐྱོན་ཅན་སླེབས་ཀྱི་རེད། མ་ཞེན་ན་སྐྱོན་མ་རེད། ཉམས་དགོས་དགོས་ཀྱི་ཡོད་རེད།

ཉམས་ལ་ཞེན་ན་སྐྱོན་ཡིན་པ་རེད། ༥ ཉམས་དགོས་ཀྱང་དེར་ཞེན་ན་ཕན་ཐོགས་མེད་པ། ཡང་ཉམས་ཟེར་མཁན་དངོས་ནས་དགོས་ཡག་ཅིག་རེད་པས་ཟེར་ན། དགོས་ཡག་ཅིག་རེད། དེ་ལ་ཞེན་ན་ཕན་ཐོགས་ཡོད་མ་རེད། ག་རེ་ཟེར་ན། ཉམས་ནག་ཁུང་ནང་བཞིན་རེད། སྨུག་པ་ནང་བཞིན་རེད། ཁོ་ཡལ་འགྲོ་གི་རེད། རླུང་བརྒྱབ་ན་བརླག་འགྲོ་གི་རེད། དེ་འདྲ་ཡིན་དུས་ཁོ་ཡ་གི་རྟོགས་པའི་སྟེང་ལ་སླེབས་ཡོང་དུས་ཉམས་བརླག་འགྲོ་གི་ཡོད་རེད། རྗེ་བཙུན་མི་ལས་ཀྱང༌། ཉམས་ན་བུན་དང་འདྲ་སྟེ་ཡལ་ནས་འགྲོ། ། རྟོགས་པ་ནམ་མཁའ་དང་འདྲ་སྟེ་འགྱུར་བ་མེད། ། ཞེས་གསུངས་ཡོང་དུས་ཁོ་ཉམས་ཟེར་མཁན་འདི་ནག་ཁུང་སྨུག་པ་ནང་བཞིན་རེད། ཡལ་འགྲོ་གི་རེད། དེའི་ནང་ནས་རྙེད་ཡོང་བའི་རྟོགས་པ་འདྲ་པོ་དེ་ཁོ་ནམ་མཁའ་ནང་བཞིན་རེད། དེ་ལ་ཁོ་འགྱུར་བ་ཡོང་གི་མ་རེད། དེ་འདྲ་ཡིན་དུས་རྩོལ་མེད་ཉམས་མྱོང་རྒྱུན་ཆད་མེད་པར་ཤོག །རྩོལ་བ་མེད་པ་ཞིག་དགོས་རྒྱུ་ཡོད་རེད། ཡང་རྩོལ་བ་མེད་པ་ཟེར་བ་འདི་རེ་དྭོགས་མེད་པ་ཞིག་ལ་གཙོ་བོ་གོ་དགོས་ཀྱི་ཡོད་ས་རེད། སླེབས་ཡོང་བསམ་པའི་དེ་འདྲའི་ཉམས་གསུམ་འདི་འབྱུང་ན་བསམ་པ་འདྲ་པོ་རེ་བ་དང༌། དེ་འདྲ་ཞིག་སླེབས་མ་སོང་ག་རེ་ཡིན་ན་བསམ་པའི་དྭོགས་པ་འདྲ་པོ་དེ་འདྲའི་རྩོལ་བ་མེད་པ་གཉུག་མའི་ངང་དུ་ཕར་རང་བབས་ཀྱི་ཐོག་ལ་ཕར་རང་སར་ཉམས་སུ་མྱོང་ཐུབ་པ་ཞིག་དགོས་ཀྱི་ཡོད་རེད། རྩོལ་མེད་ཉམས་མྱོང་རྒྱུན་ཆད་མེད་པར་ཤོག །དེ་ཡང་རྒྱུན་ཆད་མེད་པ་ཡོང་བར་ཤོག་ལབ་པ་རེད། དེ་རྒྱུན་ཆད་མེད་པ་ལ་དེ་འདྲའི་ཉམས་མྱོང་འདི་རྟག་པར་ཡོང་བར་ཤོག །ཆགས་པ་ལ་ཞེན་པ་འདི་བདེ་བའི་ཉམས་རེད། མཚན་མ་ལ་འཛིན་པ་དེ་འོད་གསལ་རེད། དེ་ནས་བློས་གཟུང་བ་ཡིན་ན་མི་རྟོག་པའི་སྐྱོན་རེད། འདི་གསུམ་པོ་འདི་ཕར་སྤངས་ཡོང་དུས་བདེ་གསལ་མི་རྟོག་པའི་ཉམས་གསུམ་པོ་འདི་རྒྱུན་ཆད་མེད་པ་སླེབས་ཐུབ་ཀྱི་ཡོད་ས་རེད། འདི་ལ་འཛིན་ཆགས་ཡོད་ན་ཉམས་གསུམ་པོ་འདི་རྒྱུན་ཆད་མེད་པར་ཡོང་ཐུབ་ཀྱི་ཡོད་ས་མ་རེད།

འགག་འགྲོ་གི་ཡོད་རེད། འདི་ཉམས་བྱས། རྟོགས་པ་འདི་གང་འདྲ་ཡོད་རེད་ཟེར་ན་རྟོགས་པ་འདི། ཞ རྟོགས་པ་སྐྱེ་ཚུལ། བཟང་ཞེན་ཉམས་ཀྱི་འཛིན་པ་རང་སར་གྲོལ། ། ངན་རྟོག་འཁྲུལ་པ་རང་བཞིན་དབྱིངས་སུ་དག ། ཐ་མལ་ཤེས་པ་སྤང་བླང་བྲལ་ཐོབ་མེད། ། སྤྲོས་བྲལ་ཆོས་ཉིད་བདེན་པ་རྟོགས་པར་ཤོག ། ༡ ཉམས་ཀྱི་བཟང་ཞེན་སྤང་དགོས་པ། ཉམས་འདི་སྐྱེས་པ་ལ་རྟོགས་པ་འདི་ཡོང་གི་ཡོད་རེད། ཉམས་སྐྱེས་ཚར་ནས་ཡང་བརླག་འགྲོ་གི་ཡོད་མ་རེད། རྟོགས་པ་ཡོང་གི་ཡོད་རེད། ཉམས་ཀྱི་རྗེས་ཐོབ་རྟོགས་པ། རྟོགས་པ་འདི་གང་འདྲ་ཡོད་རེད་ཟེར་ན། བཟང་ཞེན་ཉམས་ཀྱི་འཛིན་པ་རང་སར་གྲོལ། །ཞེས་ཉམས་སྐྱེས་ཡོང་དུས་ཉམས་འདི་ཡག་པོ་ཡིན་པ་རེད་བསམ་ནས་ཉམས་ལ་བཟང་པོར་ཞེན་པ་སླེབས་ཡག་སྐྱོན་ཡོད་རེད། དེ་འདྲ་ཡིན་དུས་ཉམས་ལ་བཟང་པོ་ཞེན་སོང་ན་ཡང་འདི་སྐྱོན་ཡིན་པ་ཡིན་དུས་དེ་འདྲའི་བཟང་པོ་ལ་ཞེན་པའི་ཉམས་ཀྱི་འཛིན་པའམ། དེའི་ང་རྒྱལ་དེའི་རློམ་སེམས་འདྲ་པོ་རང་སར་གྲོལ་བ། སྦྲུལ་མདུད་རང་སར་གྲོལ་བ་ལྟ་བུ་གཉེན་པོ་ལམ་སང་བསྟེན་ཐུབ་ཀྱི་ཡོད་རེད། གཉེན་པོ་ལམ་སང་བསྟེན་ཡོང་དུས་ཁོ་ལམ་བཟང་ཞེན་གྱི་རྟོག་པ་སླེབས་འོང་ནའང་དེ་ལ་ཞེན་མ་སོང་བ། འཛིན་མ་སོང་བ་ཞིག་དགོས་ཀྱི་ཡོད་རེད། བཟང་པོའི་ཡོན་ཏན་ཅི་བྱུང་ན། ། དེ་ལ་སྙེམས་རྟོག་མེད་པར་ཤོག ། གསུངས་པ་ནང་བཞིན་གྱི་དེ་ལ་ང་རྒྱལ་དང་ཆེ་འཛིན་དང་རློམ་སེམས་བྱེད་མི་རུང་བ་བཤད་པ་རེད་འདུག །འདི་འབྱུང་བ་ཡིན་ན་སྐྱོན་ཡོང་གི་རེད། ཡང་འཁྲུལ་ཤེས་ཀྱི་རྗེས་སུ་འབྲངས་ནས། ངན་རྟོག་འཁྲུལ་པ་རང་བཞིན་དབྱིངས་སུ་དག །ཅེས་ངན་པའི་རྟོག་པ་ཟེར་ཡག་འདི་འཁྲུལ་པའི་ཆོས་ཀྱི་རྗེས་སུ་འགྲོ་ནས་འདོད་ཆགས་ཞེ་སྡང་གཏི་མུག་ལ་སོགས་པ་དེ་འདྲའི་ངན་པའི་རྟོག་པ། ངན་རྟོག་ཡིན་ན་ཡང་འདི་ཆེད་དུ་སྤང་ན་སྤང་ཡག་མེད་པ་རེད། ངན་རྟོག་སླེབས་སོང་ཡག་པོ་བྱུང་མ་སོང༌། འདི་དངོས་གནས་དྲང་གནས་ཐམས་ཅད་མཁྱེན་པའི་གོ་འཕང་ཐོབ་པ་ལ་བར་དུ་གཅོད་མཁན་ཞིག་རེད་བསམ་བསྡད་ན་ཡང་འདི་སྤང་དགོས་ཀྱི་འདུག་བསམ་ནས་གཉེན་པོ་བསྟེན་དགོས་ཀྱི་འདུག་བསམ་ནའང་འདི་སྐྱོན་བཤད་པ་རེད།

དེ་སྐབས་ལ་ངན་རྟོག་གི་འཁྲུལ་པ་དང་པོ་མགོ་ལ། བཟང་ཞེན་ཉམས་ཀྱི་འཛིན་པ་རང་སར་གྲོལ་བ་ནང་བཞིན་འཁྲུལ་པ་ཆོས་ཀྱི་རྗེས་སུ་འབྲངས་པའི་ངན་པའི་རྣམ་རྟོག་དེའང་ཆེད་དུ་སྤང་མི་དགོས་པ་མཉམ་པར་བཞག་ཡོང་དུས་ཁོ་རང་བཞིན་གྱིས་གྲུབ་པ་འདི་དབྱིངས་སུ་དག་ཐུབ་ཀྱི་རེད་གསུངས་པ་རེད། ༢ འཁྲུལ་པའི་རྣམ་རྟོག་ཐམས་ཅད་དགག་ཐུབ་པ། དེ་ཁོ་ན་ཉིད་ཀྱི་གནས་ལུགས་ཀྱི་སྟེང་ལ་སླེབས་ཡོང་དུས་ཁོ་མེ་འདི་ག་ཚད་ཐག་ཉེ་ན་ཡང་ཁོ་མར་ལ་སོགས་པ་འདི་ཚོ་དྲོ་དུས་ཁོ་མཁྲེགས་པོ་བསྡད་ཡག་གི་གོ་སྐབས་མེད་པ་ཡིན་དུས། མཉམ་བཞག་གི་ནུས་པ་དེའི་སྟེང་ནས་འཁྲུལ་ཆོས་ཀྱི་རྣམ་པར་རྟོག་པ་ཐམས་ཅད་དེའང་ཁོ་མཁྲེགས་པོ་བསྡད་ཡག་གི་གོ་སྐབས་མེད་པ་ཡིན་པ་རེད། དེ་འདྲ་ཡིན་དུས་མཉམ་པར་བཞག་ལ་དེ་ཁོ་ན་ཉིད་ལ་སེམས་ཡོང་དུས། འཁྲུལ་པའི་རྣམ་རྟོག་ཐམས་ཅད་ཀྱང་དབྱིངས་སུ་རང་བཞིན་གྱིས་དག་ཐུབ་ཀྱི་རེད་ཅེས་ལབ་པ་རེད་འདུག ། ༣ ཐ་མལ་གྱི་ཤེས་པ་མཐོང་ཐུབ་པ། ཐ་མལ་ཤེས་པ་སྤང་བླང་བྲལ་ཐོབ་མེད། །འདི་འདྲའི་བཟང་ཞེན་གྱི་རྟོག་པ་རང་སར་གྲོལ། ངན་རྟོག་གི་འཁྲུལ་པ་ཡང་མཉམ་པར་བཞག་པའི་བློའི་སྟོབས་ཀྱིས་དབྱིངས་སུ་དག་ཡོང་དུས། འདིའི་ནང་ནས་ག་རེ་ཡོད་རེད་ཟེར་ན། ཐ་མལ་གྱི་ཤེས་པ་ཟེར་མཁན་ཞིག་རྙེད་ཀྱི་རེད་ལབ་པ་རེད་འདུག །ཐ་མལ་གྱི་ཤེས་པ་ཟེར་ཡག་འདི་ག་རེ། གཉུག་མའི་སེམས་རེད། དེའི་སྐབས་ལ་ཐ་མལ་ཟེར་ཡག་འདི་མ་བཅོས་པ་རྩིས་བཅུག་ཡག་རེད། ཐ་མལ་ཟེར་ཡག་འདི་མ་བཅོས་པའམ་རང་བབས། དེ་འདྲ་ལ་ཐ་མལ་ལབ་ཀྱི་ཡོད་རེད། ཐ་མལ་གྱི་ཤེས་པ། འདི་བཟང་པོའི་རྣམ་རྟོག་དེའང་སྤང༌། ངན་པའི་རྣམ་རྟོག་སྤང་ཡོང་དུས་བཟང་ངན་གྱི་རྟོག་པ་གཉིས་སྤང་ཚར་བའི་རྗེས་ལ་ག་རེ་ལྷག་ཡོང་གི་ཡོད་རེད་ཟེར་ན། བཟོ་བཅོས་རྩ་ནས་མེད། བཟོ་བཅོས་ལ་མ་སོང་བའི་བཅོས་མའི་བློ་མ་ཡིན་པ། བཅོས་མའི་དབང་དུ་མ་སོང་བ། བཟོ་བཅོས་ཀྱི་དབང་དུ་མ་སོང་བའི་ཡེ་གདོད་མ་ནས་རང་ཆས་སུ་ཡོད་བསྡད་པའི་ཐ་མལ་གྱི་ཤེས་པ་ཞིག་རྙེད་ཀྱི་རེད།

འོ་འདི་ཐ་མལ་གྱི་ཤེས་པ་དེའི་སྟེང་ལ་འདི་སྤང་བྱ་རེད། འདི་བླང་བྱ་རེད་ཟེར་ཡག་མེད་པ་རེད། འདི་ལ་བསལ་བྱ་ཅི་ཡང་མེད། ། ཟེར་བའི་སྐབས་ཚིག་འདི་དེ་སྐབས་ལ་ཡོང་གི་ཡོད་རེད། འདི་ལ་ཟེར་བའི་སྐབས་དེ་འདྲའི་ཐ་མལ་གྱི་ཤེས་པ་འདི་ལ་བསལ་བར་བྱ་བའི་ཡོན་ཏན་འདི་གསར་དུ་བསྒྲུབ་དགོས་ཡག་མེད་པ་རེད། ཚུར་བསྒྲུབ་ཡག་ཡིན་དུས་གསར་དུ་སྒྲུབ་དགོས་ཡག་མེད་པ་རེད་ག་རེ་ཟེར་ན་ཡོན་ཏན་ཐམས་ཅད་ཡེ་ནས་རྫོགས་པ་ཡིན་པ་རེད། ཕར་སྤང་ཡའི་ཉོན་མོངས་པ་ཡོད་མ་རེད། ག་རེ་རེད་ཟེར་ན་ཉོན་མོངས་ཡེ་ནས་ཟད་པ་རེད། ཉོན་མོངས་ཡེ་ནས་མེད་པ་རེད། དེ་འདྲ་ཡིན་དུས་ཐ་མལ་གྱི་ཤེས་པ་ཁོ་རང་གི་ངོ་བོ་ལ་སྤང་བླང་ཡོད་མ་རེད། སྤང་བྱའི་ཆ་ཐམས་ཅད་ཕར་བྲལ་ཡག་ཡོད་མ་རེད། བླང་བྱའི་ཡོན་ཏན་ཐམས་ཅད་ཚུར་གསར་དུ་ཐོབ་ཡག་ཡང་མེད་པ་རེད། སྤང་བླང་བྲལ་ཐོབ་མེད། འདི་ཡིན་དུས་སྤྲོས་བྲལ་ཆོས་ཉིད་བདེན་པ་རྟོགས་པར་ཤོག །སྤྲོས་པ་དང་བྲལ་བའི་གནས་ལུགས་ཆོས་ཉིད་ཀྱི་དོན་དམ་པའི་བདེན་པ་འདི། ཚུར་ཇི་ལྟ་བ་བཞིན་དུ་མ་ནོར་བ་དེ་འདྲ་བྱས་ནས་ཡོང་བ་རྟོགས་པར་ཤོག་གསུངས་པ་རེད་འདུག །ད་འདི་ནི་སྙིང་རྗེ་རེད། འདི་ཚོ་ཏོག་ཙམ་གོ་བདེ་བོ་ཡོད་རེད། ཟ སྙིང་རྗེ་ཆེན་པོ་ངོས་བཟུང་བ། འགྲོ་བའི་རང་བཞིན་རྟག་ཏུ་སངས་རྒྱས་ཀྱང༌། ། མ་རྟོགས་དབང་གིས་མཐའ་མེད་འཁོར་བར་འཁྱམས། ། སྡུག་བསྔལ་མུ་མཐའ་མེད་པའི་སེམས་ཅན་ལ། ། བཟོད་མེད་སྙིང་རྗེ་རྒྱུད་ལ་སྐྱེ་བར་ཤོག ། ༡ དམིགས་པ་མེད་པའི་སྙིང་རྗེ་ལ་གོ་དགོས་པ། དེ་ལ་ཡང་སྙིང་རྗེ་ལ་སྤྱིར་བཏང་གསུམ་ཡོད་རེད། སེམས་ཅན་ལ་དམིགས་པའི་སྙིང་རྗེ། ཆོས་ལ་དམིགས་པའི་སྙིང་རྗེ། དམིགས་པ་མེད་པའི་སྙིང་རྗེ་གསུམ་བཤད་ཀྱི་ཡོད་རེད། འདིའི་སྐབས་ཀྱི་སྙིང་རྗེ་འདི་དམིགས་མེད་ཀྱི་སྙིང་རྗེ་གོ་དགོས་ཀྱི་ཡོད་རེད། ག་རེ་རེད་ཟེར་ན། སེམས་ཅན་ལ་དམིགས་པའི་སྙིང་རྗེ་དང༌། ཆོས་ལ་དམིགས་པའི་སྙིང་རྗེ་གཉིས་ཕྱག་ཆེན་གྱི་སྔོན་འགྲོ་སྐབས་ལ་བཤད་ཚར་བ་རེད།

ཕྱག་ཆེན་གྱི་སྔོན་འགྲོའི་སྐབས་སུ་སེམས་བསྐྱེད་ཀྱི་སྐབས་སུ་སྦྱར་ཚར་བ་རེད། འདི་དེ་ལ་མི་དགོས་བ་རེད། དེ་འདྲ་ཡིན་དུས་འདིའི་སྐབས་ལ་གཙོ་བོ་འདི་འགྲོ་བའི་རང་བཞིན་རྟག་ཏུ་སངས་རྒྱས་ཡིན་ན་ཡང༌། མ་རྟོགས་དབང་གིས་མཐའ་མེད་འཁོར་བར་འཁྱམས། །སྡུག་བསྔལ་མུ་མཐའ་མེད་པའི་སེམས་ཅན་ལ། །བཟོད་མེད་སྙིང་རྗེ་རྒྱུད་ལ་སྐྱེ་བར་ཤོག །ཟེར་ཡའི་བཟོད་དུ་མེད་པའི་སྙིང་རྗེ་འདི་དམིགས་པ་མེད་པའི་སྙིང་རྗེ་ལ་ཡིན་གཅིག་མིན་གཅིག་གོ་དགོས་ཀྱི་ཡོད་རེད་འདུག །འདི་ཡིན་པའི་རྒྱུ་མཚན་ག་རེ་རེད་ཟེར་ན། གནས་ལུགས་ཀྱི་དོན་མཐོང་ནས་དམིགས་པ་མེད་པའི་སྙིང་རྗེ་སྐྱེ་དགོས་པ་རེད། དམིགས་པ་མེད་པའི་སྙིང་རྗེ་སྐྱེ་དགོས་པའི་དུས་ཚོད་འདི་ག་དུས་སྐྱེ་གྱི་རེད་ཟེར་ན། གནས་ལུགས་ཀྱི་དོན་འདི་མཐོང་ཚར་ནས་དམིགས་མེད་སྙིང་རྗེ་སྐྱེས་ཀྱི་འདུག་བ། དེ་རེད་མ་གཏོགས་ཚབ་ལ་གནས་ལུགས་ཀྱི་དོན་འདི་མ་མཐོང་བ་ལ་དམིགས་མེད་སྙིང་རྗེ་སྐྱེ་ཐུབ་ཀྱི་ཡོད་མ་རེད། 

༢ སེམས་ཅན་ཐམས་ཅད་འཚང་རྒྱ་རུང་དུ་བསྟན་པ། དེ་འདྲ་ཡིན་དུས་འགྲོ་བའི་རང་བཞིན་ནམ་འགྲོ་བའི་གནས་ཚུལ་འདི། དུས་རྟག་ཏུ་སངས་རྒྱས་རེད། འདི་ཟེར་བའི་སྐབས་ལ་རང་བཞིན་རྣམ་དག་གི་ཆ་ནས་བཤད་ཀྱི་ཡོད་རེད། རང་བཞིན་རྣམ་དག་གི་ཆ་ནས་བཤད་ཡོང་དུས། འགྲོ་བ་འདི་དག་མ་ལུས་སངས་རྒྱས་རྒྱུ། ། ཞེས་བདེ་བར་གཤེགས་པའི་སྙིང་པོ་འདིས་སེམས་ཅན་ཐམས་ཅད་ཀྱི་རྒྱུད་ལ་ཁྱབ་བསྡད་པ་རེད། མ་འོངས་པ་ལ་འཚང་རྒྱ་རུང་ཡིན་པ་རེད། འཚང་རྒྱ་རུང་ཡིན་པ་ཡིན་དུས་སེམས་ཅན་ཐམས་ཅད་ལ་སངས་རྒྱས་ཀྱི་ཁམས། ས་བོན། ནུས་པ། རིགས། ག་རེ་ལབ་ན་ཡང་གང་ལྟར་འདི་ཡོད་པ་རེད། ས་བོན་འདྲ་པོ་འདི་ཡོད་པ་ཡིན་དུས། འགྲོ་བའི་རང་བཞིན་འདི་དུས་རྟག་ཏུ་སངས་རྒྱས་རེད། ངོ་བོ་ལ་ཆོས་ཉིད་འདི་ཆོས་ཅན་གྱི་ཚུལ་དུ་ཡོད་པ་རེད་འདུག །ཆོས་ཉིད་དོན་དམ་པའི་གནས་ཚུལ་འདི་སེམས་ཅན་ཐམས་ཅད་ཀྱི་རྒྱུད་ལ་ཆོས་ཅན་གྱི་ཚུལ་དུ་ཁྱབ་བསྡད་པ་རེད། ༣ གློ་བུར་གྱི་དྲི་མས་སྒྲིབ་པར་བསྟན་པ། ཡིན་ན་ཡང་རང་གི་ངོ་བོ་འདི་གློ་བུར་གྱི་དྲི་མས་སྒྲིབ་བསྡད་དུས་མ་མཐོང་བ་ཡིན་པ་རེད་འདུག་ཨ། དཔེར་ན་གསེར་གྱི་གཟུགས་འདི་སྒྲིབ་པ་བཞིན། གསེར་གྱི་གཟུགས་འདི་ས་དང་རྡུལ་ལ་སོགས་པས་སྒྲིབ་པ་ནང་བཞིན་གྱིས་ཐོག་མེད་ནས་གོམས་པའི་བག་ཆགས་མ་རིག་པ་ཉོན་མོངས་པའི་བག་ཆགས་ཀྱི་དབང་གིས་སེམས་ཀྱི་གནས་ལུགས་ལ་བསྒྲིབ་བསྡད་པ་རེད། མ་གཏོགས་ངོ་བོའི་ཐོག་ནས་སེམས་ཅན་དང༌། སངས་རྒྱས་གཉིས་ལ་ཁྱད་པར་མེད་པ་རེད། སྤང་བྱ་མཐའ་དག་ཟད་པའི་ཆ་དང༌། ཡོན་ཏན་ཐམས་ཅད་རྫོགས་པའི་ཆ་ནས་སེམས་ཅན་གནས་ལུགས་དེ་ལྟ་བུ་ཐ་མལ་གྱི་ཤེས་པ་དེའི་ངོ་བོ་ལ་སངས་རྒྱས་དང༌། སེམས་ཅན་གཉིས་ལ་ཁྱད་པར་མེད་པ་རེད། འདི་མངོན་དུ་འགྱུར་མ་འགྱུར་ཞིག་གི་ཁྱད་པར་ཡིན་དུས་སེམས་ཅན་དང་སངས་རྒྱས་བྱས་ནས་གང་ལྟར་ག་རེ་རེད། འོ་སེམས་ཀྱི་རང་ངོ་ཟིན་མ་ཟིན་ཞིག་གི་ཁྱད་པར་ལ་གཙོ་བོ་འདི་འཁྲུལ་གྲོལ་གཉིས་ཀྱི་ས་མཚམས་འདི་སེམས་ཀྱི་རང་སོ་ཟིན་མ་ཟིན་ལ་བཞག་ཡོད་རེད།

སེམས་ཀྱི་རང་སོ་མ་ཟིན་ཡོང་དུས་འཁྲུལ་པ་ཞེས་བཤད་པ་རེད། སེམས་ཀྱི་རང་སོ་འདི་ཟིན་ཡོང་དུས་གྲོལ་བ་ཞེས་བཤད་ཀྱི་ཡོད་རེད། དེ་ཡིན་དུས་འགྲོ་བའི་རང་བཞིན་འདི་དུས་རྟག་ཏུ་སངས་རྒྱས་རེད་ཟེར་བའི་སྐབས་ལ་ཆོས་སྐུའི་རང་བཞིན་ལས་མ་འདས་པ་རེད། དེ་ཡང་རང་བཞིན་རྣམ་དག་གི་ཆོས་སྐུའི་རང་བཞིན་ཁྱབ་བསྡད་ཡོད་རེད། ཡིན་ན་ཡང་འོ་ན་སེམས་ཅན་ཐམས་ཅད་ལ་སངས་རྒྱས་ཡོད་ན་ག་རེ་བྱས་ནས་འཁྲུལ་པ་རེད་ཟེར་བའི་སྐབས་སུ་ཚད་མ་རྣམ་འགྲེལ་ལས་གསུངས་པ་ནང་བཞིན་གྱིས། སེམས་ཅན་རྣམས་ནི་སངས་རྒྱས་ཉིད། ། འོན་ཀྱང་གློ་བུར་དྲི་མས་སྒྲིབ། ། ཅེས་བཤད་ཡོང་དུས། མ་རྟོགས་དབང་གིས་མཐའ་མེད་འཁོར་བར་འཁྱམས། །ཟེར་ཡག་འདི་གཅིག་པ་ཡིན་པ་རེད། དེ་ལྟ་བུའི་སེམས་ཀྱི་རང་བཞིན་འདི་ག་རེ། ཆོས་ཉིད་ཀྱི་གནས་ཚུལ་དེ་ལས་མ་འདས་པ་རེད་དེ་ཡིན་ན་ཡང་འདི་མ་རྟོགས་པ་རེད། ག་རེ་བྱས་ནས་མ་རྟོགས་པ་རེད་ཟེར་ན། མ་རིག་པ་རྨོངས་པའི་དབང་གིས་དེའི་ནང་ནས་གཙོ་བོ་རྟེན་འབྲེལ་བཅུ་གཉིས་ཀྱི་དང་པོ་མ་རིག་པ་ཉོན་མོངས་པའི་དབང་དུ་གྱུར་པའི་མ་རིག་པ་དེ་ཡིས་མ་མཐོང་བ་རེད། ཉོན་མོངས་པའི་གཞན་དབང་དུ་གྱུར་པ་རེད། ཁ་སང་མགོ་ལ་བཤད་པ་ནང་བཞིན་གྱི་རང་སྣང་ལ་ཡུལ་དུ་འཁྲུལ་བ། རང་རིག་ལ་བདག་ཏུ་འཁྲུལ་ནས་གཉིས་འཛིན་གྱི་དབང་གིས་འཁོར་བ་ལ་འཁྱམས་ཡོང་དུས། དེ་འདྲ་མ་གཏོགས་མ་རིག་པ་དེའི་དབང་གིས་རང་ལ་ཡོད་པའི་དངོས་པོ་འདི་རང་གིས་མ་མཐོང་བ་རེད། དེ་ལ་བརྟེན་ནས་མཐའ་མེད་པ་རང་གི་རང་ལ་སྡུག་བསྔལ་བཟོ་ནས་དཔེར་ན་བུམ་པ་ནང་ལ་ཐིམ་སོང་བའི་བུང་བ་ནང་བཞིན་རེད། བུམ་པ་ནང་ལ་ཆུད་བསྡད་པའི་བུང་བ་ནང་བཞིན་གྱི་དོན་མེད་པའི་འཁོར་བར་འཁོར་བསྡད་པ་རེད། མཐའ་མེད་པའི་འཁོར་བ་ལ་སྡུག་བསྔལ་མུ་མཐའ་མེད་པར་འཁྱམས་བསྡད་པ་རེད། དེ་འདྲ་དོན་མེད་པའི་སྡུག་བསྔལ་མུ་མཐའ་མེད་པའི་སེམས་ཅན་ལ། དོན་མེད་པའི་སྡུག་བསྔལ་ཡོང་བསྡད་པའི་སེམས་ཅན་མུ་མཐའ་མེད་པ་དེ་རྣམས་ལ་དོན་མེད་པ་རེད།

ག་རེ་རེད་ཟེར་ན། རང་ལ་དེ་ལྟ་བུའི་སྡུག་བསྔལ་མྱོང་མི་དགོས་ཡའི་ཆ་རྐྱེན་ཆ་ཚང་ཚང་བསྡད་ཡོད་རེད་དེ། རང་ལ་དེ་འདྲའི་སྡུག་བསྔལ་མྱོང་མི་དགོས་པའི་ཆ་ཅན་འདི་བེད་སྤྱོད་བཏང་མི་ཤེས་པ་རེད། དེ་འདྲའི་ཆ་ཅན་འདི་ངོས་འཛིན་བྱེད་མ་ཐུབ་ཡོང་དུས། དོན་མེད་པའི་སྡུག་བསྔལ་ཞིག་མྱོང་བསྡད་པ་རེད། དེ་འདྲ་ཡིན་དུས་སྡུག་བསྔལ་དོན་མེད་པའི་སྡུག་བསྔལ་ཇི་ལྟ་བུ་མྱོང་བསྡད་པའི་སེམས་ཅན་འདི་གཙོ་བོ་ག་བ་ནས་ཡོང་བ་རེད་ཟེར་ན། བདག་མེད་པ་ལ་བདག་ཏུ་ཞེན། བདེན་པར་མ་གྲུབ་པ་ལ་བདེན་ཞེན་གྱི་རྟོག་པ་འབྱུང་ནས་གཙོ་བོ་འདི་ཞེན་ཡུལ་ལ་འཁྲུལ་པའི་བློ་ཕྱིན་ཅི་ལོག་པའི་འཁྲུལ་སྣང་ཞིག་ལ་གོ་དགོས་པ་རེད། ཞེན་ཡུལ་ལ་འཁྲུལ་པའི་ལོག་ཤེས་ཟེར་ན་དེ་ལས་ཡོང་གི་ཡོད་པ་ཡིན་དུས། དེ་འདྲའི་ཞེན་ཡུལ་ལ་འཁྲུལ་པའི་ལོག་ཤེས་འདི་སྤང་བར་བྱ་བའི་ཆེད་དུ་བཟོད་མེད་སྙིང་རྗེ་རྒྱུད་ལ་སྐྱེ་བར་ཤོག །ཟེར་ཡག་འདི་གཙོ་བོ་འདི་དམིགས་མེད་ཀྱི་སྙིང་རྗེ་གོ་སོང་ཨ། ༤ སྙིང་རྗེ་སྐྱེ་དགོས་པའི་རྒྱུ་མཚན། ད་ལྟ་འདི་སྙིང་རྗེ་སྐྱེ་དགོས་པའི་རྒྱུ་མཚན་དེ་ག་རེ་རེད་ཟེར་ན། སེམས་ཅན་ཐམས་ཅད་ལ་སྙིང་རྗེ་སྐྱེ་དགོས་པའི་རྒྱུ་མཚན་འདི་ཕ་མ་ཡིན་པའི་རྒྱུ་མཚན་གྱིས་བཤད་ཀྱི་ཡོད་མ་རེད། སེམས་ཅན་ཐམས་ཅད་ལ་སྙིང་རྗེ་སྐྱེ་དགོས་པའི་རྒྱུ་མཚན་འདི་འབྲེལ་བ་ཡོད་པའི་ཆ་ནས་རྒྱུ་མཚན་བཤད་ཀྱི་ཡོད་མ་རེད། ག་རེ་བྱས་ནས་སྙིང་རྗེ་སྐྱེ་དགོས་པ་རེད་ཟེར་ན་སྙིང་རྗེ་དངོས་གནས་དྲང་གནས་ཀྱི་སྙིང་རྗེ་མཚན་ཉིད་པ་འདི་སྐྱེ་ཡག་ལ་དེ་ལྟ་བུའི་མ་འོངས་པ་ལ་འཚང་རྒྱ་ཐུབ་ཡ། སྡུག་བསྔལ་ཐམས་ཅད་ཟད་ཐུབ་དང༌། ཡོན་ཏན་ཐམས་ཅད་ཡེ་ནས་རྫོགས་བསྡད་པའི་གནས་ལུགས་དེ་ལྟ་བུ་དེའི་སྟེང་ལ་སླེབས་ཡག་ལ་དཀའ་ལས་མེད་པ། དེ་འདྲ་ཞིག་མཐོང་གི་ཡོད་རེད། ཆོས་ཉིད་ཀྱི་བདེན་པ་གཟིགས་བསྡད་པའི་གང་ཟག་དེ་ཡིས་གཟིགས་ཡོང་དུས་དེ་འདྲ་ཞིག་གཟིགས་ཡོང་དུས་དེ་འདྲ་ཡོད་པ་དེ་རང་ལ་རང་གིས་དེ་ལྟ་བུ་ཡོད་པ་དེ་མ་ཤེས་ནས་འདི་བེད་སྤྱོད་བཏང་མ་ཤེས་ནས་དོན་མེད་པའི་སྡུག་བསྔལ་ཞིག་མྱོང་བསྡད་ཀྱི་ཡོད་རེད།

དེ་མ་གཏོགས་རང་ལ་མ་འོངས་པ་ལ་སངས་རྒྱས་ཀྱི་གོ་འཕང་མཐའ་དག་ཐོབ་ཡའི་ཆ་རྐྱེན་ཐམས་ཅད་མེད་ན། ག་ཚད་ཅིག་ཐབས་ཤེས་བྱས་ནའང་སངས་རྒྱས་ཐུབ་ཀྱི་ཡོད་མ་རེད། གལ་ཏེ་སངས་རྒྱས་ཁམས་མེད་ན། ། སྡུག་ལ་སྐྱོ་བར་མི་འགྱུར་ཞིང༌། ། མྱ་ངན་འདས་ལ་འདོད་པ་དང༌། ། དོན་གཉེར་སྨོན་པའང་མེད་པར་འགྱུར། ། ཞེས་གསུངས་པ་ནང་བཞིན་གྱི་སངས་རྒྱས་ཁམས་མེད་ན་ངེས་འབྱུང་སྐྱེ་གི་མ་རེད། ཐར་པ་དོན་གཉེར་གྱི་བློ་སྐྱེ་གི་མ་རེད། ཐར་པ་དོན་གཉེར་བྱས་ནའང་ཕན་འདོགས་ཀྱི་མ་རེད། ཕྱི་རོལ་པའི་ཐར་པ་བསྒྲུབ་པ་ནང་བཞིན་ཆགས་འགྲོ་ཡའི་ཉེན་ཁ་ཡོད་རེད། དེ་འདྲ་ཡིན་དུས་ཐར་པ་བསྒྲུབ་ན་ཡང་དོན་ཡོད་པ་རེད། ཐར་པ་སྒྲུབ་ན་སྒྲུབ་རིན་ཆོག་པ་ཞིག་ཡོད་རེད། ག་རེ་ཡོད་རེད་ཟེར་ན། སངས་རྒྱས་ཐུབ་པའི་ཆ་རྐྱེན་འདི་སེམས་ཅན་ཐམས་ཅད་ལ་ཡོད་པ་ཡིན་དུས། དོན་དག་རྩ་ནས་མེད་པ་ལ་ཆ་རྐྱེན་ཡོད་ཀྱིན་ཡོད་ཀྱིན་ལ་འཁོར་བ་ལ་དོན་མེད་པའི་སྡུག་བསྔལ་མྱོང་བ་དེ་ལ་སྙིང་རྗེ་ངེས་པར་དུ་སྐྱེ་རུང་བ། སྐྱེ་ཆོག་པ། སྐྱེ་རིགས་ཡོད་པ་ཞིག་ཡིན་པ་ཡིན་དུས། དམིགས་པ་མེད་པའི་སྙིང་རྗེ་ཞེས་བཤད་པ་རེད། བཟོད་མེད་སྙིང་རྗེ་རྒྱུད་ལ་སྐྱེ་བར་ཤོག །དེ་ལྟ་བུའི་སྙིང་རྗེ་དེའང་གང་ལས་སྐྱེས་ཡོད་རེད་ཟེར་ན། གནས་ལུགས་རྟོགས་པའི་ལྟ་བ་དང་འབྲེལ་དགོས་པ་རེད། འཕགས་པ་དང་སོ་སོ་སྐྱེ་བོའི་ཁྱད་པར་འདི་འཕགས་པ་འདི་ས་དང་པོ་ཐོབ་ཡོང་བའི་སྐབས་ལ་སྟོང་ཉིད་རྟོགས་པའི་ལྟ་བ་དང༌། མཐའ་མེད་པའི་སྡུག་བསྔལ་ལ་དམིགས་པའི་སྙིང་རྗེ་གཉིས་པོ་འདི་ཟུང་དུ་འབྲེལ་བའི་ཆ་ནས་འཕགས་པས་ས་དང་པོ་ཐོབ་པ་རེད། ཚོགས་སྦྱོར་གཉིས་ཀྱི་སྐབས་ལ་འདི་མེད་པ་རེད། འདི་ཡིན་དུས་གནས་ལུགས་རྟོགས་པ་ལ་བརྟེན་ནས་དམིགས་པ་མེད་པའི་སྙིང་རྗེ་འདི་སྐྱེས་དགོས་ཀྱི་ཡོད་རེད། འདི་ལ་བརྟེན་ནས་དེ་འདྲ་བྱས་ནས་ཡོང་དགོས་ཀྱི་རེད་ལབ་པ་རེད་འདུག །དཔེར་ན། བྱང་ཆུབ་སེམས་དཔའ་མཉམ་བཞག་ཏུ། །

གོམས་པའི་སྟོབས་ཀྱིས་རྫོགས་པ་ན། ། དངོས་འཛིན་གདོན་གྱིས་ཟིན་པ་ལ། ། ཁྱད་པར་དུ་ཡང་སྙིང་རྗེ་སྐྱེ། ། ཞེས་བཤད་པ་རེད། བྱང་ཆུབ་སེམས་དཔའ་འདིའི་བློས་སྟོང་ཉིད་རྟོགས་པའི་ལྟ་བའི་གོམས་པ་འདི་ཡག་པོ་ཞིག་རྫོགས་ཡོང་དུས་དངོས་འཛིན་གདོན་གྱིས་ཟིན་པ་ལ་ལྷག་པར་དུ་སྙིང་རྗེ་སྐྱེ་ཐུབ་ཀྱི་ཡོད་རེད་གསུངས་པ་རེད། དཔེར་ན། མ་གཅིག་ལ་བུ་གཅིག་མ་གཏོགས་མེད་ན་བརྩེ་བ་ཡོད་རེད། ཡིན་ན་ཡང་བུ་འདི་ཡང་ནད་ཀྱིས་ཟིན་སོང་བ་འདྲ་པོ་དང༌། སེམས་གདོན་གྱིས་ཟིན་སོང་བ་འདྲ་བོ། འབྱུང་པོས་གནོད་པའི་ཐོག་ནས་སྨྱོ་སོང་བ་འདྲ་པོ་ཆགས་ན་སྙིང་རྗེ་ཆེ་རུ་འགྲོ་གི་རེད་མ་གཏོགས་སྙིང་རྗེ་ཆུང་དུ་འགྲོ་གི་མ་རེད། དེ་ནང་བཞིན་གྱི་སྤྱིར་བྱང་ཆུབ་སེམས་དཔའ་ས་དང་པོ་ཚོགས་སྦྱོར་གྱི་སྐབས་ན་ཡང་སེམས་ཅན་ཐམས་ཅད་ལ་སྙིང་རྗེ་ཡོད་རེད། ལྷག་པར་བདག་མེད་རྟོགས་པའི་ལྟ་བ་དང་འབྲེལ་ཡོང་དུས། སྟོང་ཉིད་མངོན་སུམ་དུ་རྟོགས་པའི་ལྟ་བ་དང་འབྲེལ་ཡོང་དུས། ས་དང་པོ་འཕགས་པ་ཐོབ་ཡོང་དུས་སྙིང་རྗེ་དང་གྲོགས་སྟོང་པ་ཉིད་མཉམ་དུ་འབྲེལ། ལྟ་བ་རྟོགས་པའི་སྟོང་ཉིད་དང་སྙིང་རྗེ་གཉིས་པོ་འབྲེལ་ཡོང་དུས། དངོས་འཛིན་གདོན་གྱིས་ཟིན་པའི་སོ་སོ་སྐྱེས་བུ་རྣམས་ལ་ཁྱད་པར་དུ་ཡང་སྙིང་རྗེ་སྐྱེ། སྙིང་རྗེ་ཆེ་རུ་འགྲོ་བ་ཡིན་པ་རེད། འོ་དེ་འདྲ་ཡིན་དུས་སྙིང་རྗེ་རྒྱུད་ལ་སྐྱེ་བར་ཤོག་ཟེར་ཡག་འདི་དམིགས་མེད་སྙིང་རྗེ་ལ་སྒྲུབ་སོང༌། འ སྙིང་རྗེ་སྟོང་ཉིད་དང་ཟུང་དུ་འཇུག་དགོས་པ། བཟོད་མེད་སྙིང་རྗེའི་རྩལ་ཡང་མ་འགགས་པའི། ། བརྩེ་དུས་ངོ་བོ་སྟོང་དོན་རྗེན་པར་ཤར། ། ཟུང་འདུག་གོལ་ས་བྲལ་བའི་ལམ་མཆོག་འདི། ། འབྲལ་མེད་ཉིན་མཚན་ཀུན་ཏུ་བསྒོམ་པར་ཤོག ། དེ་འདྲའི་སྙིང་རྗེ་དེ་ལ་སྟོང་པ་ཉིད་གཉིས་ཟུང་དུ་འབྲེལ་དགོས་པ་རེད་མ་གཏོགས་སྙིང་རྗེ་རྐྱང་པ་བྱས་ནའང་ཕན་གྱི་མ་རེད། སྟོང་ཉིད་རྐྱང་པར་ཤོར་ནའང་འགྲིག་གི་ཡོད་མ་རེད།

བྱང་ཆུབ་སེམས་དཔའ་ལ་བདུད་ཀྱི་ལས་གཉིས་ཡོད་གསུངས་པ་རེད། ག་རེ་རེད་ཟེར་ན། ཐབས་དང་བྲལ་བའི་ཤེས་རབ་རེད། ཤེས་རབ་དང་བྲལ་བའི་ཐབས་རེད། ཐབས་དང་བྲལ་བའི་ཤེས་རབ་ཟེར་ཡག་འདི། སྙིང་རྗེ་མེད་པའི་ཤེས་རབ་འདི་རེད། ཤེས་རབ་དང་བྲལ་བའི་ཐབས་ཟེར་ཡག་འདི་སྟོང་པ་ཉིད་མ་རྟོགས་པའི་སྙིང་རྗེ་ཞིག་ཡོད་རེད། དེ་གཉིས་ཀའི་ཡང་གཅིག་གིས་སྲིད་པ་ཁམས་གསུམ་འཁོར་བ་ལ་འཆིང་གི་ཡོད་རེད། གཅིག་གིས་ཞི་བ་མྱང་འདས་ལ་འཆིང་གི་ཡོད་རེད། དེ་འདྲ་ཡིན་དུས་དེ་འདྲའི་སྐྱོན་གཉིས་པོ་སྤང་ཡག་ལ་ཕར་ཕྱིན་ནང་ལ། ཤེས་པས་སྲིད་ལ་མི་གནས་ཤིང༌། ། སྙིང་རྗེས་ཞི་ལ་མི་གནས་དང༌། ། ཐབས་མ་ཡིན་པས་རིང་བ་དང༌། ། ཐབས་ཀྱིས་རིང་བ་མ་ཡིན་ཉིད། ། ཟེར་བའི་སྐབས་སུ་འབྲས་ཡུམ་ཤེས་རབ་ཀྱི་ཕ་རོལ་དུ་ཕྱིན་པ་ལ་ཐག་ཉེ་རུ་འགྲོ་ཡག་འདི་ག་རེ་རེད། ཐེག་པ་ཆེན་པོའི་ལམ་ལ་བཤད་ཡོད་རེད། རིང་བ་འདི་ཉན་ཐོས་པའི་ཐེག་པ་དམན་པའི་ལྟ་བ་བཤད་ཡོད་རེད། ཉེ་བ་འདི་ཐེག་པ་ཆེན་པོའི་ལྟ་བ་བཤད་ཡོད་རེད། དེ་ཡང་ག་བ་ལ་རག་ལས་ཡོད་རེད་ཟེར་ན། སྟོང་སྙིང་གཉིས་ཀྱི་ཟུང་འཇུག་གི་ལྟ་བ་ཞིག་ལ་སྦྱར་ཏེ་བཤད་ཡོད་རེད། ༡ སྙིང་རྗེ་མ་འགགས་ངང་ནས་སྟོང་ཉིད་ཤར་དགོས་པ། དེ་འདྲ་ཡིན་དུས་སྟོང་པ་ཉིད་དང་སྙིང་རྗེ་གཉིས་ཟུང་འཇུག་ཡིན་ཚུལ་འདི། བཟོད་མེད་སྙིང་རྗེའི་རྩལ་ཡང་མ་འགགས་པའི། །ཞེས་སྙིང་རྗེའི་རྩལ་ལམ་སྙིང་རྗེའི་ནུས་པ་འདི་མ་འགགས་པ་འཆར་བཞིན་པའི་ངང་ནས་བརྩེ་བའི་དུས་དེ་ཉིད་ནས། བརྩེ་དུས་ངོ་བོ་སྟོང་དོན་རྗེན་པར་ཤར། །བརྩེ་བའི་དུས་དེ་ཙམ་ནས་སྤྲོས་བྲལ་གྱི་གནས་ལུགས་འདི་སྟོང་ཉིད་ཀྱི་གནས་ལུགས་འདི་རྗེན་པར་ཤར་སོང་ན་འོལ་སྤྱི་ཙམ་མ་ཡིན་པ། རྟོག་པས་བཏགས་པ་ཙམ་མ་ཡིན་པ། འོལ་སྤྱི་དོན་སྤྱི་ཙམ་འདྲ་པོ་ཞིག་མ་ཡིན་པ་མངོན་སུམ་དུ་རྟོགས་པའི་བློ་ཞིག་དགོས་ཀྱི་ཡོད་རེད། དེ་ས་དང་པོ་ཡིན་པ་རེད། དེ་འདྲ་ཡིན་དུས་བརྩེ་དུས་ངོ་བོ་བརྩེ་བའི་དུས་དེ་ཉིད་ནས་སྟོང་པ་ཡིན་པ།

ཆོས་ཐམས་ཅད་སྟོང་པ་ཉིད་ཡིན་པའི་སྐབས་ནས་བརྩེ་བའི་རང་མདངས་མ་འགགས་པ་དེ་འདྲ་ཞིག་དགོས་ཀྱི་ཡོད་རེད་མ་གཏོགས་བརྩེ་བ་དང་སྟོང་པ་གཉིས་པོ་འདི་ཁག་ཁག་ཤོར་སོང་བ་ཡིན་ན། སྙིང་རྗེ་སྐབས་ལ་སྟོང་པ་བརླག །སྟོང་ཉིད་ཟེར་བའི་སྐབས་སུ་སྙིང་རྗེ་བརླག་ན་འདི་ཉམས་ལེན་འདི་ལྷན་ཅིག་ཏུ་སྦྱར་མ་ཤེས་ན་ཟུང་དུ་འཇུག་པའི་ལྟ་བ་སླེབས་ཐུབ་ཀྱི་ཡོད་མ་རེད། དེ་འདྲ་ཡིན་དུས་བརྩེ་བའི་དུས་དེ་ཉིད་ནས་ངོ་བོ་སྟོང་པ་ཡིན་པ། ངོ་བོ་སྟོང་བཞིན་དུ་ལའང་བརྩེ་བའི་སྙིང་རྗེ་གཉིས་སུ་རྩལ་མ་འགགས་པ། འོ་དེ་འདྲའི་རྗེན་པར་ཤར། རྗེན་པར་ཤར་ཟེར་བའི་སྐབས་ལ་མངོན་སུམ་དུ་རྟོགས་པ་རེད། མངོན་སུམ་དུ་ཤར་བ། ཟུང་འཇུག་གོལ་ས་བྲལ་བའི་ལམ་དེ་འདྲ་པོ་འདི་གོལ་ས་བྲལ་བའི་ལམ་ནོར་འཁྲུལ་མེད་པའི་ལམ་ཡིན་པ་རེད། སྟོང་པ་ཉིད་དང་སྙིང་རྗེ་འདི་རོ་མཉམ་པའམ། སྟོང་པ་ཉིད་དང་སྙིང་རྗེ་གཉིས་པོ་འདི་ཟུང་དུ་འཇུག་པའི་ལྟ་བ་འདི་ལམ་མཆོག་ཏུ་གྱུར་པ། ལམ་དེ་ལྟ་བུ་འདི་ནོར་འཁྲུལ་དང་བྲལ་བའི་ལམ་རེད། ལམ་མཆོག་འདིར་འབྲལ་མེད་ཟེར་དུས་དུས་དང་རྣམ་པ་ཀུན་ཏུ་ཉིན་མཚན་དང་འབྲལ་བ་མེད་པར་དུས་རྟག་ཏུ་རང་རྒྱུད་ལ་སྒོམ་ཐུབ་པར་ཤོག ། ཡ ལམ་མཐར་ཕྱིན་པའི་འབྲས་བུ་ལ་སྨོན་པ། སྒོམ་སྟོབས་ལས་བྱུང་སྤྱན་དང་མངོན་ཤེས་དང༌། ། སེམས་ཅན་སྨིན་བྱས་སངས་རྒྱས་ཞིང་རབ་སྦྱངས། ། སངས་རྒྱས་ཆོས་རྣམས་འགྲུབ་པའི་སྨོན་ལམ་རྫོགས། ། རྫོགས་སྨིན་སྦྱངས་གསུམ་མཐར་ཕྱིན་སངས་རྒྱས་ཤོག ། ད་རྫོགས་སོང༌། སྒོམ་སྟོབས་ལས་བྱུང་སྤྱན་དང༌། མངོན་ཤེས་དང༌། དེ་འདྲ་བ་སྒོམ་གྱི་སྟོབས་ལས་བྱུང་བའི་དེ་ལྟ་བུའི་ཞི་གནས་དང་ལྷག་མཐོང༌། ཉམས་དང་རྟོགས་པ། སྙིང་རྗེ་དང་སྟོང་ཉིད་ལ་སོགས་པ་དེ་འདྲའི་ཐོག་ནས་ཡང་སྤྱན་ལྔ་དང༌། མངོན་ཤེས་དྲུག་དགོས་ཀྱི་ཡོད་རེད། སེམས་ཅན་གྱི་དོན་བྱས་པ་ལ་སྤྱན་ལྔ་དང་མངོན་ཤེས་དྲུག་ལ་སོགས་པ་མེད་ན། སེམས་ཅན་གྱི་དོན་བྱེད་ཤེས་ཀྱི་མ་རེད།

ཁམས་དང༌། དབང་པོ། མོས་པ་སོ་སོ་དང་སྦྱར་ནས་ཆོས་སྟོན་དགོས་ཀྱི་ཡོད་རེད། དེ་ཡང་མཛད་པ་ཕྲིན་ལས་སྐྱོང་དགོས་ཀྱི་ཡོད་རེད། དེ་འདྲ་ཡིན་དུས་སྤྱན་དང་མངོན་ཤེས་དྲུག་ལ་སོགས་པ་ཡོད་པའི་ཆ་ནས་སེམས་ཅན་ཐམས་ཅད་སྨིན་པར་བྱས་པ་དང༌། སངས་རྒྱས་ཀྱི་ཞིང་ཐོབ་ཡག་ལ་སྦྱངས་ཐུབ་པར་བྱེད་པ། སངས་རྒྱས་ཀྱི་ཆོས་རྣམས་ཐམས་ཅད་རྫོགས་ཐུབ་པ་ཞིག་གིས་རྫོགས་སྨིན་སྦྱངས་གསུམ་གྱིས་མཐར་ཕྱིན་པའི་སངས་རྒྱས་གོ་འཕང་འཐོབ་དགོས་ཀྱི་རེད་ལབ་པ་རེད། དེའང་སེམས་ཅན་ཐམས་ཅད་མཐའ་དག་མ་སྨིན་པ་འདི་སྨིན་པར་བྱེད་དགོས་ཀྱི་ཡོད་རེད། དེ་ནས་སངས་རྒྱས་ཀྱི་ཞིང་འདི་ཡོངས་སུ་སྦྱངས་ཐུབ་པ་དགོས་ཀྱི་ཡོད་རེད། དེ་ནས་སངས་རྒྱས་ཀྱི་ཆོས་སམ་ཡོན་ཏན། ཆོས་ཟེར་ན་ཡོན་ཏན་རེད། སངས་རྒྱས་ཀྱི་ཡོན་ཏན་ཐམས་ཅད་འདི་རྫོགས་ཐུབ་པ་དགོས་ཀྱི་ཡོད་རེད། དེ་འདྲ་ཡིན་དུས་བྱང་ཆུབ་སེམས་དཔའ་ཐམས་ཅད་ཀྱིས། རང་མངོན་པར་རྫོགས་པར་སངས་རྒྱས་ཡག་ལ་རྫོགས་སྨིན་སྦྱངས་གསུམ་མཐར་ཕྱིན་པ་བྱས་ནས་སངས་རྒྱས་ཀྱི་རེད་མ་གཏོགས། རྫོགས་སྨིན་སྦྱངས་གསུམ་མཐར་མ་ཕྱིན་པ་ལ་སངས་རྒྱས་ཡའི་ནུས་པ་ཡོད་ཡོད་རེད། རང་སངས་རྒྱས་ནའང་རྒྱས་ཐུབ་པ་བྱས་ཀྱི་རེད། རྒྱས་ཐུབ་ཡའི་ཆ་རྐྱེན་ཡོད་རེད། རྒྱས་ཐུབ་ཀྱི་རེད་དེ། ཡིན་ནའང་རྫོགས་སྨིན་སྦྱངས་གསུམ་མཐར་མ་ཕྱིན་པ་ལ་སངས་རྒྱས་ཀྱི་མ་རེད། དུས་མ་ཡིན་པ་ལ་སངས་རྒྱས་ཀྱི་མ་རེད། དེ་འདྲ་ཡིན་དུས་དུས་མ་ཡིན་པ་ཟེར་བའི་སྐབས་སུ་རྫོགས་སྨིན་སྦྱངས་གསུམ་མཐར་ཕྱིན་བཅུག་ནས་སངས་རྒྱས་ཀྱི་ཡོད་པ་རེད་འདུག །དེ་འདྲ་ཡིན་དུས་བཅོམ་ལྡན་འདས་ཀྱིས་མདོའི་ནང་ལ། སྨོན་ལམ་ཆེན་པོ་བཅུ་རྫོགས་ཡག་དེ་ལ་སྨོན་ལམ་ཆེན་པོ་བཅུ་ལ་སོགས་པ་རྫོགས་ཡག་ཅིག་བཤད་ཡོད་ས་རེད། དེ་ནས་སྨིན་པ་དེ་ལ་མདོ་སྡེ་རྒྱན་ནང་ལ་བྱང་སེམས་རང་ཉིད་ལ་སྨིན་པའི་མཚན་ཉིད་རྣམ་པ་དགུ་འདྲ་པོ་ཞིག་དེ་འདྲ་བྱས་ནས་མཚན་ཉིད་རྣམ་པ་དགུ་ལྡན་གྱི་ཐོག་ནས་སྨིན་སྟངས་ཤིག་བཤད་ཡོད་ས་རེད།

སྦྱང་ཡག་དེ་ལ་འདུག་སེ་བྱས་ནས་ཞིང་རབ་ཏུ་སྦྱངས་ཡག་འདི་ད་ལྟ་བཟང་སྤྱོད་སྨོན་ལམ་ནང་ལ། 

དེ་ལྟར་མ་ལུས་ཆོས་རྣམས་ཐམས་ཅད་དུ། ། རྒྱལ་བ་རྣམས་ཀྱི་ཞིང་གི་བཀོད་ལ་འཇུག ། ཟེར་ཡག་གི་སྨོན་ལམ་རྒྱབ་སྟངས་དེ་འདྲ་ཡིན་པ་རེད། དེ་འདྲ་གསུམ་གྱི་ཐོག་ནས་རྫོགས་པ་དང༌། སྨིན་པ། སྦྱངས་པ་གསུམ་གྱི་ཐོག་ནས་མཐར་ཕྱིན། མཐར་ཕྱིན་ནས་སེམས་ཅན་ཐམས་ཅད་ཀྱི་དོན་དུ་སངས་རྒྱས་པར་ཤོག ། ར སྨོན་ལམ་གྱིས་མཇུག་བསྡུ་བ། ཕྱོགས་བཅུའི་རྒྱལ་བ་སྲས་བཅས་ཐམས་ཅད་དང༌། ། རྣམ་དཀར་དགེ་བ་ཇི་སྙེད་ཡོད་པའི་མཐུས། ། དེ་ལྟར་བདག་དང་སེམས་ཅན་ཐམས་ཅད་ཀྱི། ། སྨོན་ལམ་རྣམ་དག་ཇི་བཞིན་འགྲུབ་གྱུར་ཅིག ། འདི་མཚམས་སྦྱོར་འདྲ་པོ་བཞག་རེད་བཞག །ཕྱོགས་བཅུ་ན་བཞུགས་པའི་རྒྱལ་བ་སྲས་དང་དང་བཅས་པ་རྣམས་ཀྱི་ཐུགས་རྗེ་དང༌། རང་གི་ཚེ་རབས་འཁོར་བ་ཐོག་མེད་ནས་བསགས་པའི་རྣམ་པར་དཀར་བའི་དགེ་བ་ལུས་ངག་ཡིད་གསུམ་གྱི་དགེ་བ་ཇི་སྙེད་བསྒྲུབས་ཡོད་པ་དེའི་མཐུས། དེ་ལྟར་བདག་རང་ཉིད་དང་མཐའ་ཡས་པའི་སེམས་ཅན་ཐམས་ཅད་ཀྱིས་ངེས་དོན་ཕྱག་རྒྱ་ཆེན་པོའི་སྨོན་ལམ་གང་དང་གང་བཏབ་པ་དེའང་དངོས་གནས་དྲང་གནས་ཀྱི་ལན་དང་རྣམ་སྨིན་ལ་རེ་བ་མེད་པ། མཐའ་ཡས་པའི་སེམས་ཅན་མཐའ་དག་གི་དོན་ཁོ་ན་ལ་དམིགས་པའི་ཕར་ཕྱིན་ནས་བཤད་པའི་འདུན་པ་གཉིས་ལྡན་གྱི་སེམས་བསྐྱེད། ཤེས་རབ་ཀྱིས་རྫོགས་སྦྱངས་ལ་དམིགས་པ་དང༌། སྙིང་རྗེས་གཞན་དོན་ལ་དམིགས་པའི་བློ་གཉིས་པོ་དེ་ཡིས་རྣམ་པར་དག་པའི་སྨོན་ལམ་ག་རེ་བཏབ་ཡོད་པ་འདི། དེ་དང་དེ་ལྟ་བུའི་ཆོས་ཉིད་བདེན་པའི་སྟོབས་ཀྱིས་དེ་ལྟ་བུ་གྲུབ་པར་ཤོག་ལབ་པ་རེད། སངས་རྒྱས་རྣམས་ཀྱི་ཐུགས་རྗེ་དང་གཅིག །ང་རང་གི་སྨོན་ལམ་བཏབ་པ་དང་གཉིས། ཆོས་ཉིད་ཀྱི་ནུས་པ་གསུམ་པོ་འདི་འཛོམས་ན་གྲུབ་ཐུབ་ཀྱི་ཡོད་རེད། དྭགས་པོ་ཐར་རྒྱན་ནང་ལ་འདུག་ཨ། འདི་གསུམ་མ་རྫོགས་ན་རེ་རེ་བའི་ཐོག་ནས་ཡོང་ཐུབ་ཀྱི་མ་རེད་ཟེར། སེམས་ཅན་གྱི་སྨོན་ལམ་ཁོ་ན་ཡིས་ཀྱང་ཡོང་ཐུབ་ཀྱི་མ་རེད། སངས་རྒྱས་ཀྱི་ཐུགས་རྗེ་ཁོ་ན་ཡིས་ཡོང་ཐུབ་ཀྱི་མ་རེད།

ཆོས་ཉིད་ཀྱི་ནུས་པ་ཁོ་ན་ཡིས་ཡོང་ཐུབ་ཀྱི་མ་རེད། དེ་གསུམ་མཉམ་དུ་འཛོམས་ནས་སྨོན་ལམ་འདི་ལྟ་བུ་ཞིག་འགྲུབ་ཐུབ་ཀྱི་རེད་ལབ་པ་རེད་བཞག །ཉུང་ཉུང་ཞིག་རེད། རྒྱས་པ་ནི་སི་ཏུ་ཆོས་ཀྱི་འབྱུང་གནས་ཀྱི་འགྲེལ་པ་དང༌། སྨན་སྡོང་མཚམས་པ་རིན་པོ་ཆེའི་འགྲེལ་པ་ལ་སོགས་པ་ནང་ལ་གཟིགས་གནང༌། འདི་ནས་ལྷག་པོ་ཞིག་གསལ་པོ་ཞིག་ཡོད་ས་རེད། ལ བསྔོ་བ་དང་བསྒྱུར་བྱང༌། བསོད་ནམས་འདི་ཡིས་ཐམས་ཅད་གཟིགས་པ་ཉིད། ། ཐོབ་ནས་ཉེས་པའི་དགྲ་རྣམས་ཕམ་བྱས་ཏེ། ། སྐྱེ་རྒ་ན་འཆིའི་རྦ་རླབས་འཁྲུགས་པ་ཡི། ། སྲིད་པའི་མཚོ་ལས་འགྲོ་བ་གྲོལ་བར་ཤོག། །། ཅེས་པ་འདི་ཡང་བལ་ཡུལ་འཕགས་པ་ཤིང་ཀུན་གྱི་ཉེ་འགྲམ་དཔལ་བན་ཆེན་ཕུན་ཚོགས་དར་རྒྱས་གླིང་གི་དབེན་གནས་སུ་སྐྱབས་རྗེ་སངས་རྒྱས་མཉན་པ་རིན་པོ་ཆེ་མཆོག་ནས་དེ་བཞིན་ཕྱག་ཆེན་སྨོན་ལམ་གྱི་བཀའ་ཁྲིད་གནང་བ་དེ་ཉིད་སྒྲ་འཛིན་འཁོར་ལོའི་ཐོག་ཏུ་ཡོད་པ་དེ། དྷརྨ་ཀཱ་ར་སྩོམ་སྒྱུར་ཚོགས་པ་ནས་ཡིག་ཐོག་ཏུ་དབབ་དགོས་ཞེས་མཐུན་རྐྱེན་ཡོངས་རྫོགས་གནང་ནས་ཡང་ཡང་བསྐུལ་བའི་ངོར་བལ་ཡུལ་འཕགས་པ་ཤིང་ཀུན་གྱི་ཉེ་འགྲམ་དུ་གནས་འཆའ་བའི་དཔལ་ཀརྨ་ལེགས་བཤད་གླིང་བཤད་གྲྭའི་ལོ་རིམ་གོང་མ་རྣམས་ཀྱིས་རབ་བྱུང་བཅུ་བདུན་པའི་ཤིང་མོ་བྱ་ལོ་དབོ་ཟླའི་དམར་རྫོགས་པ་གསུམ་པར་སྲི་ཞུ་རྫོགས་པར་བགྱིས་པ་དེ་ཡང་ནོངས་པ་མཆིས་ན་གཟུར་གནས་མཁས་པའི་སྤྱན་སྔར་འཆགས་ལ། ཅུང་ཟད་འབད་པའི་དགེ་བས་རང་གཞན་ཐམས་ཅད་མྱུར་དུ་ཕྱག་རྒྱ་ཆེན་པོའི་རྟོགས་པ་མངོན་དུ་འགྱུར་བར་ཤོག །དགེའོ།། །། ཨོཾ་སྭ་སྟི་སིདྡྷི་རསྟུ། །དེང་འདིར་གསུང་རབ་རིན་ཆེན་འཕྲུལ་པར་དུ། །བཞེངས་དགེས་ལེགས་བྱས་འདིས་མཚོན་དུས་གསུམ་དུ། །བགྱིས་པའི་དགེ་ཚོགས་དྲི་མ་མེད་པ་རྣམས། །གཅིག་ཏུ་བསྡོམས་ཏེ་མཐུན་རྐྱེན་སྒྲུབ་རྣམས་དང༌། །བསྟན་པའི་སྦྱིན་བདག་ཚེ་རིང་འབྱོར་ལྡན་ཞིང༌། །མ་གྱུར་ནམ་མཁའི་མཐའ་མཉམ་འགྲོ་བ་ཀུན། །སྒྲིབ་གཉིས་བྱང་ཞིང་ཚོགས་གཉིས་མྱུར་རྫོགས་ཏེ། །བླ་མེད་རྣམ་གྲོལ་ཐོབ་པའི་རྒྱུ་རུ་བསྔོ། །བསྟན་འཛིན་དམ་པ་གང་ན་སུ་བཞུགས་རྣམས། །སྐུ་ཚེའི་རྐྱེན་གེགས་ཐ་དག་རབ་ཞི་ནས། །བསྟན་འགྲོའི་དོན་ཆེན་བླ་མེད་མཛད་བཞིན་དུ། །དམ་ཆོས་བདུད་རྩིའི་སྦྲང་ཆར་འབེབས་གྱུར་ཅིག

།ཡངས་པའི་རྒྱལ་ཁམས་ཀུན་ཏུ་ལོ་ལེགས་ཤིང༌། །ནད་མུག་འཁྲུགས་རྩོད་ཐམས་ཅད་ཞི་བ་དང༌། །མི་མཐུན་རྒུད་པའི་མིང་ཡང་མི་གྲགས་པར། །རྫོགས་ལྡན་དང་པོའི་ལང་ཚོ་འཆར་བར་ཤོག །དེའི་མཐུས་ཁ་བ་རི་པའི་སྐྱེ་རྒུའི་ཡིད། །རྣམ་དཀར་དགེ་བའི་ལས་ལ་ཕྱོགས་པ་དང༌། །མཐུན་རྐྱེན་ལེགས་ཚོགས་གོང་ནས་གོང་འཕེལ་ཏེ། །དམ་ཆོས་འཛིན་པའི་སྣོད་དུ་རུང་བར་ཤོག །འཇིག་རྟེན་དབང་ཕྱུག་ཕྱག་ན་པདྨོ་ཡི། །ཞབས་པད་བྷོ་ཊའི་ལྗོངས་འདིར་མྱུར་བཀོད་དེ། །ཞི་བསིལ་ཆོས་ཀྱི་བདུད་རྩིའི་ཟིལ་མངར་རོར། །ལོངས་སུ་སྤྱོད་པའི་སྐལ་བཟང་མྱུར་འཆར་ཤོག །ཁྱད་པར་བསྟན་པའི་སྙིང་པོ་སྒྲུབ་བརྒྱུད་ཀྱི། །རིང་ལུགས་དྲི་མེད་ས་ཆེན་ཡོངས་ཁྱབ་སྟེ། །བསྟན་པ་འཛིན་པའི་སྐྱེས་བུ་དམ་པ་རྣམས། །སྐུ་ཚེ་མི་འགྱུར་ཚེ་ལྷའི་ངོ་བོར་བརྟན། །ཕྲིན་ལས་མི་ཟད་ཉི་ཟླའི་འོད་དང་སྡེབ། །འདུས་ཚོགས་དགེ་འདུན་བགྲང་ཡས་རྒྱུ་སྐར་ལ། །ཟབ་རྒྱས་ཆོས་ཀྱི་གྲུ་ཆར་འབེབས་པར་ཤོག །ལྷ་རྣམས་མཁའ་ལ་ཤིས་པའི་གླུ་དབྱངས་ལེན། །འགྲོ་རྣམས་བདེ་ཞིང་སྐྱིད་པའི་ཡུན་དུ་འཚོ། །ཀླུ་རྣམས་དགའ་བས་ནོར་འཛིན་དབྱིག་གིས་བཀང༌། །མཐར་ཐུག་སངས་རྒྱས་ཡེ་ཤེས་ཐོབ་པར་ཤོག། །། ཅེས་པའང་༧རྒྱལ་དབང་ཀརྨ་པ་ཨོ་རྒྱན་ཕྲིན་ལས་རྡོ་རྗེ་མཆོག་དགུང་གྲངས་བཅུ་གསུམ་སྟེང༌། འོག་མིན་མཚུར་ཕུའི་གདན་སར་ལྗགས་རྩོམ་གནང་བའི་རྟེན་གསུམ་གསར་བཞེངས་ཀྱི་དགེ་བསྔོའི་སྨོན་ཚིག་བྱིན་རླབས་ཅན་ནོ།། །།